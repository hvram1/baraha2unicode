\documentclass[17pt]{extarticle}
\usepackage{babel}
\usepackage{fontspec}
\usepackage{polyglossia}
\usepackage{extsizes}



\setmainlanguage{sanskrit}
\setotherlanguages{english} %% or other languages
\setlength{\parindent}{0pt}
\pagestyle{myheadings}
\newfontfamily\devanagarifont[Script=Devanagari]{AdishilaVedic}


\newcommand{\VAR}[1]{}
\newcommand{\BLOCK}[1]{}




\begin{document}
\begin{titlepage}
    \begin{center}
 
\begin{sanskrit}
    { \Large
    ॐ नमः परमात्मने, श्री महागणपतये नमः 
श्री गुरुभ्यो नमः, ह॒रिः॒ ॐ 
    }
    \\
    \vspace{2.5cm}
    \mbox{ \Huge
    1       कृष्ण यजुर्वेदीय तैत्तिरीय ब्राह्मणे प्रथमाष्टकं    }
\end{sanskrit}
\end{center}

\end{titlepage}
\tableofcontents
\pagebreak
ॐ नमः परमात्मने, श्री महागणपतये नमः 
श्री गुरुभ्यो नमः, ह॒रिः॒ ॐ \newline
1       कृष्ण यजुर्वेदीय तैत्तिरीय ब्राह्मणे प्रथमाष्टकं  \newline
     \addcontentsline{toc}{section}{ 1.1     प्रथमाष्टके प्रथमः प्रपाठकः - अग्न्याधेयब्राह्मणं}
     \markright{ 1.1     प्रथमाष्टके प्रथमः प्रपाठकः - अग्न्याधेयब्राह्मणं \hfill https://www.vedavms.in \hfill}
     \section*{ 1.1     प्रथमाष्टके प्रथमः प्रपाठकः - अग्न्याधेयब्राह्मणं }
                \textbf{ 1.1.1     अनुवाकं   1 - सोमयागशेषभूताः शुक्रामन्थिग्रहप्रचारार्था मन्त्राः} \newline
                                \textbf{ TB 1.1.1.1} \newline
                  ब्रह्म॒ संध॑त्तं॒ तन्मे॑ जिन्वतम् । क्ष॒त्रꣳ सन्ध॑त्तं॒ तन्मे॑ जिन्वतम् । इषꣳ॒॒ संध॑त्तं॒ तां मे॑ जिन्वतम् । ऊर्जꣳ॒॒ संध॑त्तं॒ तां मे॑ जिन्वतम् । र॒यिꣳ संध॑त्तं॒ तां मे॑ जिन्वतम् । पुष्टिꣳ॒॒ संध॑त्तं॒ तां मे॑ जिन्वतम् । प्र॒जाꣳ संध॑त्तं॒ तां मे॑ जिन्वतम् । प॒शून् थ्संध॑त्तं॒ तान्मे॑ जिन्वतम् ॥ स्तु॒तो॑ऽसि॒ जन॑धाः । दे॒वास्त्वा॑ शुक्र॒पाः प्रण॑यन्तु । \textbf{ 1} \newline
                  \newline
                                \textbf{ TB 1.1.1.2} \newline
                  सु॒वीराः᳚ प्र॒जाः प्र॑ज॒नय॒न् परी॑हि । शु॒क्रः शु॒क्रशो॑चिषा ॥ स्तु॒तो॑ऽसि॒ जन॑धाः । दे॒वास्त्वा॑ मन्थि॒पाः प्रण॑यन्तु ॥ सु॒प्र॒जाः प्र॒जाः प्र॑ज॒नय॒न् परी॑हि । म॒न्थी म॒न्थिशो॑चिषा ॥स॒जं॒ग्मा॒नौ दि॒व आ पृ॑थि॒व्याऽऽयुः॑ । संध॑त्तं॒ तन्मे॑ जिन्वतम् । प्रा॒णꣳ संध॑त्तं॒ तं मे॑ जिन्वतम् । अ॒पा॒नꣳ संध॑त्तं॒ तं मे॑ जिन्वतम् \textbf{ 2} \newline
                  \newline
                                \textbf{ TB 1.1.1.3} \newline
                  व्या॒नꣳ संध॑त्तं॒ तं मे॑ जिन्वतम् । चक्षुः॒ संध॑त्तं॒ तन्मे॑ जिन्वतम् । श्रोत्रꣳ॒॒ संध॑त्तं॒ तन्मे॑ जिन्वतम् । मनः॒ संध॑त्तं॒ तन्मे॑ जिन्वतम् ।वाचꣳ॒॒ संध॑त्तं॒ तां मे॑ जिन्वतम् ॥ आयुः॑ स्थ॒ आयु॑र्मे धत्तम् । आयु॑र् य॒ज्ञाय॑ धत्तम् । आयु॑र् य॒ज्ञ्प॑तये धत्तम् । प्रा॒णः स्थः॑ प्रा॒णं मे॑ धत्तम् । प्रा॒णं ॅय॒ज्ञाय॑ धत्तम् \textbf{ 3} \newline
                  \newline
                                \textbf{ TB 1.1.1.4} \newline
                  प्रा॒णं ॅय॒ज्ञ्प॑तये धत्तम् । चक्षुः॑ स्थ॒श्चक्षु॑र्मे धत्तम् । चक्षु॑र् य॒ज्ञाय॑ धत्तम् । चक्षु॑र् य॒ज्ञ्प॑तये धत्तम् । श्रोत्रꣳ॑ स्थः॒ श्रोत्रं॑ मे धत्तम् । श्रोत्रं॑ ॅय॒ज्ञाय॑ धत्तम् । श्रोत्रं॑ ॅय॒ज्ञ्प॑तये धत्तम् । तौ दे॑वौ शुक्रामन्थिनौ ।क॒ल्पय॑तं॒ दैवी॒र्विशः॑ । क॒ल्पय॑तं॒ मानु॑षीः \textbf{ 4} \newline
                  \newline
                                \textbf{ TB 1.1.1.5} \newline
                  इष॒-मूर्ज॑म॒स्मासु॑ धत्तम् । प्रा॒णान् प॒शुषु॑ । प्र॒जां मयि॑ च॒ यज॑माने च ॥ निर॑स्तः॒ शण्डः॑ । निर॑स्तो॒ मर्कः॑ ॥ अप॑नुत्तौ॒ शण्डा॒मर्कौ॑ स॒हामुना᳚ ॥ शु॒क्रस्य॑ स॒मिद॑सि । म॒न्थिनः॑ स॒मिद॑सि ॥ स प्र॑थ॒मः संकृ॑तिर् वि॒श्वक॑र्मा । स प्र॑थ॒मो मि॒त्रो वरु॑णो अ॒ग्निः ( ) । स प्र॑थ॒मो बृह॒स्पति॑श्चिकि॒त्वान् । तस्मा॒ इन्द्रा॑य सु॒तमाजु॑होमि । \textbf{ 5} \newline
                  \newline
                                                        \textbf{special korvai} \newline
              (ब्रह्म॑ क्ष॒त्रं तत् । इष॒मूर्जꣳ॑ र॒यिं पुष्टिं॑ प्र॒जां ताम् । प॒शुन् तान् । सन्ध॑त्तं॒ तत् । प्रा॒णम॑पा॒नं ॅव्या॒नं तम् । चक्षुः॒ श्रोत्रं॒ मन॒स्तत् । वाचं॒ ताम् । इ॒षादि॒पञ्च॑के॒ वाचं॒ तां मे᳚ । प॒शून् थ्संध॑त्तं॒ तान्मे᳚ । प्रा॒णादि॒त्रित॑ये॒ तं मे᳚ । अ॒न्यत्र॒ तन्मे᳚ । ) \newline
                                (न॒य॒ - न्त्व॒पा॒नꣳ संध॑त्तं॒ तं मे॑ जिन्वतं - प्रा॒णं ॅय॒ज्ञाय॑ धत्तं॒ - मानु॑षीर् - अ॒ग्निर् द्वे च॑) \textbf{(A1)} \newline \newline
                \textbf{ 1.1.2     अनुवाकं   2 - अथाग्न्याधानप्रकरणं, तत्र कालविशेषविधिः} \newline
                                \textbf{ TB 1.1.2.1} \newline
                  कृत्ति॑का-स्व॒ग्नि-माद॑धीत । ए॒तद्वा अ॒ग्नेर् नक्ष॑त्रम् । यत् कृत्ति॑काः । स्वाया॑मे॒वैनं॑ दे॒वता॑यामा॒धाय॑ । ब्र॒ह्म॒व॒र्च॒सी भ॑वति ॥ मुखं॒ ॅवा ए॒तन्नक्ष॑त्राणाम् । यत् कृत्ति॑काः । यः कृत्ति॑का-स्व॒ग्नि-मा॑ध॒त्ते । मुख्य॑ ए॒व भ॑वति ॥ अथो॒ खलु॑ \textbf{ 6} \newline
                  \newline
                                \textbf{ TB 1.1.2.2} \newline
                  अ॒ग्नि॒-न॒क्ष॒त्रमित्य-प॑चायन्ति । गृ॒हान्.ह॒ दाहु॑को भवति ॥ प्र॒जाप॑ती रोहि॒ण्या-म॒ग्नि-म॑सृजत । तं दे॒वा रो॑हि॒ण्या-माद॑धत । ततो॒ वै ते सर्वा॒न् रोहा॑नरोहन्न् । तद्-रो॑हि॒ण्यै रो॑हिणि॒त्वम् । यो रो॑हि॒ण्या-म॒ग्निमा॑ध॒त्ते । ऋ॒ध्नोत्ये॒व । सर्वा॒न् रोहा᳚न्-रोहति ॥ दे॒वा वै भ॒द्राः सन्तो॒ऽग्नि-माधि॑थ्सन्त \textbf{ 7} \newline
                  \newline
                                \textbf{ TB 1.1.2.3} \newline
                  तेषा॒मना॑हितो॒ ऽग्निरासी᳚त् । अथै᳚भ्यो वा॒मं ॅवस्वपा᳚क्रामत् । ते पुन॑र्वस्वो॒राद॑धत । ततो॒ वै तान् वा॒मं ॅवसू॒पाव॑र्तत । यः पु॒रा भ॒द्रः संपापी॑या॒न् थ्स्यात् । स पुन॑र्वस्वो-र॒ग्नि-माद॑धीत । पुन॑रे॒वैनं॑ ॅवा॒मं ॅवसू॒पाव॑र्तते । भ॒द्रो भ॑वति ॥ यः का॒मये॑त॒ दान॑कामा मे प्र॒जाः स्यु॒रिति॑ । स पूर्व॑योः॒ फल्गु॑न्यो-र॒ग्नि-माद॑धीत \textbf{ 8} \newline
                  \newline
                                \textbf{ TB 1.1.2.4} \newline
                  अ॒र्य॒म्णो वा ए॒तन्नक्ष॑त्रम् । यत्पूर्वे॒ फल्गु॑नी । अ॒र्य॒मेति॒ तमा॑हु॒र्यो ददा॑ति ।दान॑कामा अस्मै प्र॒जा भ॑वन्ति ॥ यः का॒मये॑त भ॒गी स्या॒मिति॑ । स उत्त॑रयोः॒ फल्गु॑न्यो-र॒ग्निमाद॑धीत । भग॑स्य॒ वा ए॒तन्नक्ष॑त्रम् । यदुत्त॑रे॒ फल्गु॑नी । भ॒ग्ये॑व भ॑वति ॥ का॒ल॒क॒ञ्जा वै नामासु॑रा आसन्न् \textbf{ 9} \newline
                  \newline
                                \textbf{ TB 1.1.2.5} \newline
                  ते सु॑व॒र्गाय॑ लो॒काया॒ग्नि-म॑चिन्वत । पुरु॑ष॒ इष्ट॑का॒-मुपा॑दधा॒त्-पुरु॑ष॒ इष्ट॑काम् । स इन्द्रो᳚ ब्राह्म॒णो ब्रुवा॑ण॒ इष्ट॑का॒मुपा॑धत्त । ए॒षा मे॑ चि॒त्रा नामेति॑ । ते सु॑व॒र्गं ॅलो॒कमाप्रारो॑हन्न् । स इन्द्र॒ इष्ट॑का॒मावृ॑हत् । तेऽवा॑कीर्यन्त । ये॑ऽवाकी᳚र्यन्त । त ऊर्णा॒वभ॑योऽभवन्न् । द्वावुद॑पतताम् \textbf{ 10} \newline
                  \newline
                                \textbf{ TB 1.1.2.6} \newline
                  तौ दि॒व्यौ श्वाना॑वभवताम् । यो भ्रातृ॑व्यवा॒न् थ्स्यात् । स चि॒त्राया॑-म॒ग्नि-माद॑धीत । अ॒व॒कीर्यै॒व भ्रातृ॑व्यान् । ओजो॒ बल॑मिन्द्रि॒यं ॅवी॒र्य॑मा॒त्मन्-ध॑त्ते ॥ व॒सन्ता᳚ ब्राह्म॒णो᳚ ऽग्निमाद॑धीत । व॒स॒न्तो वै ब्रा᳚ह्म॒णस्य॒र्तुः । स्व ए॒वैन॑-मृ॒तावा॒धाय॑ । ब्र॒ह्म॒व॒र्च॒सी भ॑वति । मुखं॒ ॅवा ए॒तदृ॑तू॒नाम् \textbf{ 11} \newline
                  \newline
                                \textbf{ TB 1.1.2.7} \newline
                  यद्-व॑स॒न्तः । यो व॒सन्ता॒ऽग्निमा॑ध॒त्ते । मुख्य॑ ए॒व भ॑वति । अथो॒ योनि॑मन्तमे॒वैनं॒ प्रजा॑त॒माध॑त्ते । ग्री॒ष्मे रा॑ज॒न्य॑ आद॑धीत । ग्री॒ष्मो वै रा॑ज॒न्य॑स्य॒र्तुः । स्व ए॒वैन॑मृ॒तावा॒धाय॑ । इ॒न्द्रि॒या॒वी भ॑वति । श॒रदि॒ वैश्य॒ आद॑धीत । श॒रद्वै वैश्य॑स्य॒र्तुः \textbf{ 12} \newline
                  \newline
                                \textbf{ TB 1.1.2.8} \newline
                  स्व ए॒वैन॑मृ॒तावा॒धाय॑ । प॒शु॒मान् भ॑वति ॥ न पूर्व॑योः॒ फल्गु॑न्यो-र॒ग्निमाद॑धीत । ए॒षा वै ज॑घ॒न्या॑ रात्रिः॑ संॅवथ्स॒रस्य॑ । यत्पूर्वे॒ फल्गु॑नी । पृ॒ष्टि॒त ए॒व सं॑ॅवथ्स॒रस्या॒-ग्निमा॒धाय॑ । पापी॑यान्-भवति । उत्त॑रयो॒राद॑धीत । ए॒षा वै प्र॑थ॒मा रात्रिः॑ संॅवथ्स॒रस्य॑ । यदुत्त॑रे॒ फल्गु॑नी ( ) । मु॒ख॒त ए॒व सं॑ॅवथ्स॒रस्या॒-ग्निमा॒धाय॑ । वसी॑यान् भवति ॥ अथो॒ खलु॑ । य॒दैवैनं॑ ॅय॒ज्ञ् उ॑प॒नमे᳚त् । अथाद॑धीत । सैवास्यर्द्धिः॑ । \textbf{ 13} \newline
                  \newline
                                    (खल्वा॑ - धिथ्सन्त॒ - फल्गु॑न्योर॒ग्निमाद॑धीता - सन् - नपतता - मतू॒नां - ॅवैश्य॑स्य॒र्तु - रुत्त॑रे॒ फल्गु॑नी॒ षट् च॑) \textbf{(A2)} \newline \newline
                \textbf{ 1.1.3     अनुवाकं   3 - देवयजनार्थाः संभाराः} \newline
                                \textbf{ TB 1.1.3.1} \newline
                  उद्ध॑न्ति । यदे॒वास्या॑ अमे॒द्ध्यम् । तदप॑ हन्ति ॥ अ॒पोऽवो᳚क्षति॒ शान्त्यै᳚ ॥ सिक॑ता॒ निव॑पति । ए॒तद्वा अ॒ग्नेर् वै᳚श्वान॒रस्य॑ रू॒पम् । रू॒पेणै॒व वै᳚श्वान॒रमव॑-रुन्धे ॥ ऊषा॒न् निव॑पति । पुष्टि॒र्वा ए॒षा प्र॒जन॑नम् । यदूषाः᳚ \textbf{ 14} \newline
                  \newline
                                \textbf{ TB 1.1.3.2} \newline
                  पुष्ट्या॑मे॒व प्र॒जन॑ने॒ ऽग्निमाध॑त्ते । अथो॑ सं॒ज्ञान॑ ए॒व । सं॒ ज्ञानꣳ॒॒ ह्ये॑तत् प॑शू॒नाम् । यदूषाः᳚ ॥ द्यावा॑पृथि॒वी स॒हास्ता᳚म् । ते वि॑य॒ती अ॑ब्रूताम् । अस्त्वे॒व नौ॑ स॒ह य॒ज्ञिय॒मिति॑ । यद॒मुष्या॑ य॒ज्ञिय॒मासी᳚त् । तद॒स्या-म॑दधात् । त ऊषा॑ अभवन्न् \textbf{ 15} \newline
                  \newline
                                \textbf{ TB 1.1.3.3} \newline
                  यद॒स्या य॒ज्ञिय॒मासी᳚त् । तद॒मुष्या॑-मदधात् । तद॒दश्च॒न्द्रम॑सि कृ॒ष्णम् ।ऊषा᳚न्नि॒वप॑न्न॒दो द्ध्या॑येत् । द्यावा॑पृथि॒व्योरे॒व य॒ज्ञिये॒-ऽग्निमाध॑त्ते ॥अ॒ग्निर्दे॒वेभ्यो॒ निला॑यत । आ॒खू रू॒पं कृ॒त्वा । स पृ॑थि॒वीं प्रावि॑शत् ।स ऊ॒तीः कु॑र्वा॒णः पृ॑थि॒वीमनु॒ सम॑चरत् । तदा॑खुकरी॒ष-म॑भवत् \textbf{ 16} \newline
                  \newline
                                \textbf{ TB 1.1.3.4} \newline
                  यदा॑खुकरी॒षꣳ स॑भां॒रो भव॑ति । यदे॒वास्य॒ तत्र॒ न्य॑क्तम् । तदे॒वाव॑रुन्धे ॥ ऊर्जं॒ ॅवा ए॒तꣳ रसं॑ पृथि॒व्या उ॑प॒दीका॒ उद्दि॑हन्ति । यद् व॒ल्मीक᳚म् । यद् व॑ल्मीकव॒पा स॑भां॒रो भव॑ति । ऊर्ज॑मे॒व रसं॑ पृथि॒व्या अव॑रुन्धे । अथो॒ श्रोत्र॑मे॒व । श्रोत्रꣳ॒॒ ह्ये॑तत् पृ॑थि॒व्याः । यद् व॒ल्मीकः॑ । \textbf{ 17} \newline
                  \newline
                                \textbf{ TB 1.1.3.5} \newline
                  अब॑धिरो भवति । य ए॒वं ॅवेद॑ ॥ प्र॒जाप॑तिः प्र॒जा अ॑सृजत । तासा॒मन्न॒-मुपा᳚क्षीयत । ताभ्यः॒ सूद॒मुप॒ प्राभि॑नत् । ततो॒ वै तासा॒मन्नं॒ नाक्षी॑यत । यस्य॒ सूदः॑ संभा॒रो भव॑ति । नास्य॑ गृ॒हेऽन्नं॑ क्षीयते ॥ आपो॒ वा इ॒दमग्रे॑ सलि॒लमा॑सीत् । तेन॑ प्र॒जाप॑तिरश्राम्यत् \textbf{ 18} \newline
                  \newline
                                \textbf{ TB 1.1.3.6} \newline
                  क॒थमि॒दꣳ स्या॒दिति॑ । सो॑ऽपश्यत् पुष्करप॒र्णं तिष्ठ॑त् । सो॑ऽमन्यत । अस्ति॒ वै तत् । यस्मि॑न्-नि॒दमधि॒ तिष्ठ॒तीति॑ । स व॑रा॒हो रू॒पं कृ॒त्वोप॒न्य॑मज्जत् । स पृ॑थि॒वीम॒ध आ᳚र्च्छत् । तस्या॑ उप॒हत्योद॑मज्जत् । तत् पु॑ष्करप॒र्णे᳚ ऽप्रथयत् । यदप्र॑थयत् \textbf{ 19} \newline
                  \newline
                                \textbf{ TB 1.1.3.7} \newline
                  तत् पृ॑थि॒व्यै पृ॑थिवि॒त्वम् । अभू॒द्वा इ॒दमिति॑ । तद्भूम्यै॑ भूमि॒त्वम् । तां दिशोऽनु॒ वातः॒ सम॑वहत् । ताꣳ शर्क॑राभिरदृꣳ हत् । शं ॅवै नो॑ऽभू॒दिति॑ । तच्छर्क॑राणाꣳ शर्कर॒त्वम् । यद्-व॑रा॒हवि॑हतꣳ संभा॒रो भव॑ति । अ॒स्यामे॒वा-छ॑म्बट्कारम॒ग्नि-माध॑त्ते । शर्क॑रा भवन्ति॒ धृत्यै᳚ \textbf{ 20} \newline
                  \newline
                                \textbf{ TB 1.1.3.8} \newline
                  अथो॑ श॒त्वांय॑ ॥ सरे॑ता अ॒ग्निरा॒धेय॒ इत्या॑हुः । आपो॒ वरु॑णस्य॒ पत्न॑य आसन्न् । ता अ॒ग्निर॒भ्य॑द्ध्यायत् । ताः सम॑भवत् । तस्य॒ रेतः॒ परा॑ऽपतत् । तद्धिर॑ण्य-मभवत् । यद्धिर॑ण्य-मु॒पास्य॑ति । सरे॑तसमे॒वाग्नि-माध॑त्ते ॥ पुरु॑ष॒ इन्वै स्वाद्-रेत॑सो बीभथ्सत॒ इत्या॑हुः \textbf{ 21} \newline
                  \newline
                                \textbf{ TB 1.1.3.9} \newline
                  उ॒त्त॒र॒त उपा᳚स्य॒त्य-बी॑भथ्सायै ॥ अति॒ प्रय॑च्छति । आर्ति॑मे॒वाति॒ प्रय॑च्छति ॥ अ॒ग्निर्दे॒वेभ्यो॒ निला॑यत । अश्वो॑ रू॒पं कृ॒त्वा । सो᳚ऽश्व॒त्थे सं॑ॅवथ्स॒र-म॑तिष्ठत् । तद॑श्व॒त्थस्या᳚-श्वत्थ॒त्वम् । यदाश्व॑त्थः संभा॒रो भव॑ति । यदे॒वास्य॒ तत्र॒ न्य॑क्तम् । तदे॒वाव॑-रुन्धे । \textbf{ 22} \newline
                  \newline
                                \textbf{ TB 1.1.3.10} \newline
                  दे॒वा वा ऊर्जं॒ ॅव्य॑भजन्त । तत॑ उदु॒म्बर॒ उद॑तिष्ठत् । ऊर्ग्वा उ॑दु॒म्बरः॑ । यदौदु॑म्बरः संभा॒रो भव॑ति । ऊर्ज॑मे॒वाव॑-रुन्धे ॥ तृ॒तीय॑स्यामि॒तो दि॒वि सोम॑ आसीत् । तं गा॑य॒त्र्याह॑रत् । तस्य॑ प॒र्णम॑च्छिद्यत । तत्प॒र्णो॑ ऽभवत् । तत् प॒र्णस्य॑ पर्ण॒त्वम् \textbf{ 23} \newline
                  \newline
                                \textbf{ TB 1.1.3.11} \newline
                  यस्य॑ पर्ण॒मयः॑ संभा॒रो भव॑ति । सो॒म॒पी॒थमे॒वाव॑ रुन्धे ॥ दे॒वा वै ब्रह्म॑न्नवदन्त । तत् प॒र्ण उपा॑शृणोत् । सु॒श्रवा॒ वै नाम॑ । यत् प॑र्ण॒मयः॑ संभा॒रो भव॑ति । ब्र॒ह्म॒व॒र्च॒समे॒वाव॑ रुन्धे ॥ प्र॒जाप॑ति-र॒ग्नि-म॑सृजत । सो॑ऽबिभे॒त्प्र मा॑ धक्ष्य॒तीति॑ । तꣳ श॒म्या॑ऽशमयत् \textbf{ 24} \newline
                  \newline
                                \textbf{ TB 1.1.3.12} \newline
                  तच्छ॒म्यै॑ शमि॒त्वम् । यच्छ॑मी॒मयः॑ संभा॒रो भव॑ति । शान्त्या॒ अप्र॑दाहाय ॥ अ॒ग्नेः सृ॒ष्टस्य॑ य॒तः । विक॑ङ्कतं॒ भा आ᳚र्च्छत् । यद्-वैक॑ङ्कतः संभा॒रो भव॑ति । भा ए॒वाव॑रुन्धे ॥ सहृ॑दयो॒ ऽग्निरा॒धेय॒ इत्या॑हुः । म॒रुतो॒ऽद्भिर॒ग्नि-म॑तमयन्न् । तस्य॑ ता॒न्तस्य॒ हृद॑य॒माच्छि॑न्दन्न् ( ) । साऽशनि॑रभवत् । यद॒शनि॑हतस्य वृ॒क्षस्य॑ संभा॒रो भव॑ति ।सहृ॑दय-मे॒वाग्नि-माध॑त्ते । \textbf{ 25} \newline
                  \newline
                                    (ऊषा॑ - अभवन् - नभवद् - व॒ल्मीक्रो᳚ - ऽश्राम्य॒ - दप्र॑थय॒ - द्धृत्यै॑ - बीभथ्सत॒ इत्या॑हु - रुन्धे - पर्ण॒त्व - म॑शमयद - च्छिन्दꣳ॒॒ स्त्रीणि॑ च) \textbf{(A3)} \newline \newline
                \textbf{ 1.1.4     अनुवाकं   4 - संभारसंॅयुक्तायतनेषु अग्न्याधानम्} \newline
                                \textbf{ TB 1.1.4.1} \newline
                  द्वा॒द॒शसु॑ विक्रा॒मेष्व॒ग्निमाद॑धीत । द्वाद॑श॒ मासाः᳚ संॅवथ्स॒रः ।सं॒ॅव॒थ्स॒रा-दे॒वैन॑-मव॒रुद्ध्या-ध॑त्ते ॥ यद्-द्वा॑द॒शसु॑ विक्रा॒मे-ष्वा॒दधी॑त । परि॑मित॒मव॑रुन्धीत । चक्षु॑र् निमित॒ आद॑धीत । इय॒द्-द्वाद॑श विक्रा॒मा(3) इति॑ । परि॑मितं चै॒वाप॑रिमितं॒ चाव॑रुन्धे ॥ अनृ॑तं॒ ॅवै वा॒चा व॑दति । अनृ॑तं॒ मन॑सा द्ध्यायति \textbf{ 26} \newline
                  \newline
                                \textbf{ TB 1.1.4.2} \newline
                  चक्षु॒र् वै स॒त्यम् । अद्रा(3)गित्या॑ह । अद॑र्.श॒मिति॑ । तथ् स॒त्यम् । यश्चक्षु॑र्-निमिते॒ऽग्नि-मा॑ध॒त्ते । स॒त्य ए॒वैन॒-माध॑त्ते ॥ तस्मा॒दाहि॑ताग्नि॒र्नानृ॑तं ॅवदेत् । नास्य॑ ब्राह्म॒णोऽना᳚श्वान् गृ॒हे व॑सेत् । स॒त्ये ह्य॑स्या॒ग्निराहि॑तः ॥ आ॒ग्ने॒यी वै रात्रिः॑ \textbf{ 27} \newline
                  \newline
                                \textbf{ TB 1.1.4.3} \newline
                  आ॒ग्ने॒याः प॒शवः॑ । ऐ॒न्द्रमहः॑ । नक्तं॒ गार्.ह॑पत्य॒-माद॑धाति । प॒शूने॒वाव॑-रुन्धे । दिवा॑ऽऽहव॒नीय᳚म् । इ॒न्द्रि॒यमे॒वा-व॑रुन्धे ॥ अ॒र्द्धोदि॑ते॒ सूर्य॑ आहव॒नीय॒-माद॑धाति । ए॒तस्मि॒न् वै लो॒के प्र॒जाप॑तिः प्र॒जा अ॑सृजत । प्र॒जा ए॒व तद्-यज॑मानः सृजते । अथो॑ भू॒तं चै॒व भ॑वि॒ष्यच्चा-व॑रुन्धे । \textbf{ 28} \newline
                  \newline
                                \textbf{ TB 1.1.4.4} \newline
                  इडा॒ वै मा॑न॒वी य॑ज्ञानूका॒शिन्या॑सीत् । साऽशृ॑णोत् । असु॑रा अ॒ग्निमाद॑धत॒ इति॑ । तद॑गच्छत् । त आ॑हव॒नीय॒मग्र॒ आद॑धत । अथ॒ गार्.ह॑पत्यम् । अथा᳚-न्वाहार्य॒-पच॑नम् । सा ऽब्र॑वीत् । प्र॒तीच्ये॑षाꣳ॒॒ श्रीर॑गात् । भ॒द्रा भू॒त्वा परा॑भविष्य॒न्तीति॑ \textbf{ 29} \newline
                  \newline
                                \textbf{ TB 1.1.4.5} \newline
                  यस्यै॒व-म॒ग्निरा॑धी॒यते᳚ । प्र॒तीच्य॑स्य॒ श्रीरे॑ति । भ॒द्रो भू॒त्वा परा॑भवति ॥ साऽशृ॑णोत् । दे॒वा अ॒ग्नि-माद॑धत॒ इति॑ । तद॑गच्छत् । ते᳚ऽन्वाहार्य॒-पच॑न॒मग्र॒ आद॑धत । अथ॒ गार्.ह॑पत्यम् । अथा॑हव॒नीय᳚म् । साऽब्र॑वीत् \textbf{ 30} \newline
                  \newline
                                \textbf{ TB 1.1.4.6} \newline
                  प्राच्ये॑षाꣳ॒॒ श्रीर॑गात् । भ॒द्रा भू॒त्वा सु॑व॒र्गं ॅलो॒कमे᳚ष्यन्ति । प्र॒जां तु न वे᳚थ्स्यन्त॒ इति॑ । यस्यै॒वम॒ग्नि-रा॑धी॒यते᳚ । प्राच्य॑स्य॒ श्रीरे॑ति । भ॒द्रो भू॒त्वा सु॑व॒र्गं ॅलो॒कमे॑ति । प्र॒जां तु न वि॑न्दते ॥ साऽब्र॑वी॒दिडा॒ मनु᳚म् । तथा॒ वा अ॒हं तवा॒ग्नि-माधा᳚स्यामि ।यथा॒ प्र प्र॒जया॑ प॒शुभि॑र् मिथु॒नैर् ज॑नि॒ष्यसे᳚ \textbf{ 31} \newline
                  \newline
                                \textbf{ TB 1.1.4.7} \newline
                  प्रत्य॒स्मिन् ॅलो॒के स्था॒स्यसि॑ । अ॒भि सु॑व॒र्गं ॅलो॒कं जे॒ष्यसीति॑ । गार्.ह॑पत्य॒मग्र॒ आद॑धात् । गार्.ह॑पत्यं॒ ॅवा अनु॑ प्र॒जाः प॒शवः॒ प्रजा॑यन्ते । गार्.ह॑पत्येनै॒वास्मै᳚ प्र॒जां प॒शून् प्राज॑नयत् । अथा᳚-न्वाहार्य॒-पच॑नम् । ति॒र्यङ्ङ्॑व॒ वा अ॒यं ॅलो॒कः । अ॒स्मिन्ने॒व तेन॑ लो॒के प्रत्य॑तिष्ठत् । अथा॑हव॒नीय᳚म् । तेनै॒व सु॑व॒र्गं ॅलो॒क-म॒भ्य॑जयत् \textbf{ 32} \newline
                  \newline
                                \textbf{ TB 1.1.4.8} \newline
                  यस्यै॒वम॒ग्नि-रा॑धी॒यते᳚ । प्र प्र॒जया॑ प॒शुभि॑र् मिथु॒नैर् जा॑यते । प्रत्य॒स्मिन् ॅलो॒के ति॑ष्ठति । अ॒भि सु॑व॒र्गं ॅलो॒कं ज॑यति ॥ यस्य॒ वा अय॑थादेवतम॒ग्नि-रा॑धी॒यते᳚ । आ दे॒वता᳚भ्यो वृश्च्यते । पापी॑यान् भवति । यस्य॑ यथा देव॒तम् । न दे॒वता᳚भ्य॒ आवृ॑श्च्यते । वसी॑यान् भवति ( ) \textbf{ 33} \newline
                  \newline
                                \textbf{ TB 1.1.4.9} \newline
                  भृगू॑णां॒ त्वाऽङ्गि॑रसां ॅव्रतपते व्र॒तेना-द॑धा॒मीति॑ भृग्वङ्गि॒रसा॒माद॑द्ध्यात् । आ॒दि॒त्यानां᳚ त्वा दे॒वानां᳚ ॅव्रतपते व्र॒तेनाद॑धा॒मीत्य॒न्यासां॒ ब्राह्म॑णीनां प्र॒जाना᳚म् । वरु॑णस्य त्वा॒ राज्ञो᳚ व्रतपते व्र॒तेनाद॑धा॒मीति॒ राज्ञ्ः॑ । इन्द्र॑स्य त्वेन्द्रि॒येण॑ व्रतपते व्र॒तेनाद॑धा॒मीति॑ राज॒न्य॑स्य । मनो᳚स्त्वा ग्राम॒ण्यो᳚ व्रतपते व्र॒तेनाद॑धा॒मीति॒ वैश्य॑स्य । ऋ॒भू॒णां त्वा॑ दे॒वानां᳚ ॅव्रतपते व्र॒तेनाद॑धा॒मीति॑ रथका॒रस्य॑ । य॒था॒ दे॒व॒तम॒ग्नि-राधी॑यते । न दे॒वता᳚भ्य॒ आ वृ॑श्च्यते । वसी॑यान् भवति । \textbf{ 34} \newline
                  \newline
                                    (ध्या॒य॒ति॒ - वै रात्रि॒ - श्चाव॑रुन्धे - भविष्य॒न्तीत्य॑ - ब्रवी - ज्जनि॒ष्यसे॑ - ऽजय॒द् - वसी॑यान् भवति॒ - नव॑ च) \textbf{(A4)} \newline \newline
                \textbf{ 1.1.5     अनुवाकं   5 - तत्र पवमानहबींषि} \newline
                                \textbf{ TB 1.1.5.1} \newline
                  प्र॒जाप॑तिर् वा॒चः स॒त्य-म॑पश्यत् । तेना॒ग्निमाध॑त्त । तेन॒ वै स आ᳚र्द्ध्नोत् । भूर्भुवः॒ सुव॒रित्या॑ह । ए॒तद्वै वा॒चः स॒त्यम् । य ए॒तेना॒ग्नि-मा॑ध॒त्ते । ऋ॒द्ध्नोत्ये॒व । अथो॑ स॒त्यप्रा॑शूरे॒व भ॑वति । अथो॒ य ए॒वं ॅवि॒द्वान॑भि॒चर॑ति । स्तृ॒णु॒त ए॒वैन᳚म् । \textbf{ 35} \newline
                  \newline
                                \textbf{ TB 1.1.5.2} \newline
                  भूरित्या॑ह । प्र॒जा ए॒व तद्-यज॑मानः सृजते । भुव॒ इत्या॑ह । अ॒स्मिन्ने॒व लो॒के प्रति॑ तिष्ठति । सुव॒रित्या॑ह । सु॒व॒र्ग ए॒व लो॒के प्रति॑ तिष्ठति ॥ त्रि॒भिर॒क्षरै॒र्-गार्.ह॑पत्य॒-माद॑धाति । त्रय॑ इ॒मे लो॒काः । ए॒ष्वे॑वैनं॑ ॅलो॒केषु॒ प्रति॑ष्ठित॒-माध॑त्ते । सर्वैः᳚ प॒ञ्चभि॑-राहव॒नीय᳚म् \textbf{ 36} \newline
                  \newline
                                \textbf{ TB 1.1.5.3} \newline
                  सु॒व॒र्गाय॒ वा ए॒ष लो॒कायाधी॑यते । यदा॑हव॒नीयः॑ । सु॒व॒र्ग ए॒वास्मै॑ लो॒के वा॒चः स॒त्यꣳ सर्व॑माप्नोति ॥ त्रि॒भिर् गार्.ह॑पत्य॒-माद॑धाति । प॒ञ्चभि॑-राहव॒नीय᳚म् । अ॒ष्टौ संप॑द्यन्ते । अ॒ष्टाक्ष॑रा गाय॒त्री । गा॒य॒त्रो᳚ऽग्निः । यावा॑ने॒वाग्निः । तमाध॑त्ते । \textbf{ 37} \newline
                  \newline
                                \textbf{ TB 1.1.5.4} \newline
                  प्र॒जाप॑तिः प्र॒जा अ॑सृजत । ता अ॑स्माथ् सृ॒ष्टाः परा॑चीरायन्न् । ताभ्यो॒ ज्योति॒-रुद॑गृह्णात् । तं ज्योतिः॒ पश्य॑न्तीः प्र॒जा अ॒भिस॒माव॑र्तन्त । उ॒परी॑वा॒ग्नि-मुद्गृ॑ह्णीया-दु॒द्धरन्न्॑ । ज्योति॑रे॒व पश्य॑न्तीः प्र॒जा यज॑मान-म॒भि-स॒माव॑र्तन्ते ॥ प्र॒जाप॑ते॒रक्ष्य॑श्वयत् । तत् परा॑ऽपतत् । तदश्वो॑ऽभवत् । तदश्व॑स्या-श्व॒त्वम् \textbf{ 38} \newline
                  \newline
                                \textbf{ TB 1.1.5.5} \newline
                  ए॒ष वै प्र॒जाप॑तिः । यद॒ग्निः । प्रा॒जा॒प॒त्योऽश्वः॑ । यदश्वं॑ पु॒रस्ता॒न्नय॑ति । स्वमे॒व चक्षुः॒ पश्य॑न् प्र॒जाप॑ति॒-रनूदे॑ति ॥ व॒ज्री वा ए॒षः । यदश्वः॑ । यदश्वं॑ पु॒रस्ता॒न्नय॑ति । जा॒ताने॒व भ्रातृ॑व्या॒न् प्रणु॑दते ॥ पुन॒राव॑र्तयति \textbf{ 39} \newline
                  \newline
                                \textbf{ TB 1.1.5.6} \newline
                  ज॒नि॒ष्यमा॑णाने॒व प्रति॑नुदते ॥ न्या॑हव॒नीयो॒ गार्.ह॑पत्य-मकामयत ।नि गार्.ह॑पत्य आहव॒नीय᳚म् । तौ वि॒भाजं॒ नाश॑क्नोत् । सोश्वः॑ पूर्व॒वाड्-भू॒त्वा । प्राञ्चं॒ पूर्व॒मुद॑वहत् । तत् पू᳚र्व॒वाहः॑ पूर्ववा॒ट्-त्वम् । यदश्वं॑ पु॒रस्ता॒न्नय॑ति । विभ॑क्तिरे॒वैन॑यो॒स्सा । अथो॒ नाना॑वीर्यावे॒वैनौ॑ कुरुते । \textbf{ 40} \newline
                  \newline
                                \textbf{ TB 1.1.5.7} \newline
                  यदु॒पर्यु॑परि॒ शिरो॒ हरे᳚त् । प्रा॒णान् विच्छि॑न्द्यात् । अ॒धो॑ऽधः॒ शिरो॑ हरति । प्रा॒णानां᳚ गोपी॒थाय॑ ॥ इय॒त्यग्रे॑ हरति । अथेय॒त्यथेय॑ति । त्रय॑ इ॒मे लो॒काः । ए॒ष्वे॑वैनं॑ ॅलो॒केषु॒ प्रति॑ष्ठित॒मा-ध॑त्ते ॥ प्र॒जाप॑ति-र॒ग्नि-म॑सृजत । सो॑ऽबिभे॒त्प्र मा॑ धक्ष्य॒तीति॑ \textbf{ 41} \newline
                  \newline
                                \textbf{ TB 1.1.5.8} \newline
                  तस्य॑ त्रे॒धा म॑हि॒मानं॒ ॅव्यौ॑हत् । शान्त्या॒ अप्र॑दाहाय । यत्-त्रे॒धाऽग्नि-रा॑धी॒यते᳚ । म॒हि॒मान॑मे॒वास्य॒ तद्-व्यू॑हति । शान्त्या॒ अप्र॑दाहाय ॥ पुन॒राव॑र्तयति । म॒हि॒मान॑मे॒वास्य॒ सन्द॑धाति ॥ प॒शुर्वा ए॒षः । यदश्वः॑ । ए॒ष रु॒द्रः \textbf{ 42} \newline
                  \newline
                                \textbf{ TB 1.1.5.9} \newline
                  यद॒ग्निः । यदश्व॑स्य प॒दे᳚ऽग्नि-मा॑द॒द्ध्यात् । रु॒द्राय॑ प॒शू-नपि॑दद्ध्यात् । अ॒प॒शुर् यज॑मानः स्यात् । यं नाक्र॒मये᳚त् । अन॑वरुद्धा अस्य प॒शवः॑ स्युः । पा॒र्श्व॒त आक्र॑मयेत् । यथा ऽऽहि॑तस्या॒ग्ने-रङ्गा॑रा अभ्यव॒वर्ते॑रन्न् ।अव॑रुद्धा अस्य प॒शवो॒ भव॑न्ति । न रु॒द्रायापि॑दधाति । \textbf{ 43} \newline
                  \newline
                                \textbf{ TB 1.1.5.10} \newline
                  त्रीणि॑ ह॒वीꣳषि॒ निर्व॑पति । वि॒राज॑ ए॒व विक्रा᳚न्तं॒ ॅयज॑मा॒नोऽनु॒ विक्र॑मते ॥अ॒ग्नये॒ पव॑मानाय । अ॒ग्नये॑ पाव॒काय॑ । अ॒ग्नये॒ शुच॑ये । यद॒ग्नये॒ पव॑मानाय नि॒र्वप॑ति । पु॒नात्ये॒वैन᳚म् । यद॒ग्नये॑ पाव॒काय॑ । पू॒त ए॒वास्मि॑-न्न॒न्नाद्यं॑ दधाति । यद॒ग्नये॒ शुच॑ये ( ) । ब्र॒ह्म॒व॒र्च॒स-मे॒वास्मि॑-न्नु॒परि॑ष्टाद्-दधाति । \textbf{ 44} \newline
                  \newline
                                    (ए॒न॒ - मा॒ह॒व॒नीयं॑ - धत्ते - ऽश्व॒त्वं - ॅव॑र्तयति - कुरुत॒ - इति॑ -रु॒द्रो - द॑धाति॒ - यद॒ग्नये॒ शुच॑य॒ एकं॑ च) \textbf{(A5)} \newline \newline
                \textbf{ 1.1.6     अनुवाकं   6 - पवमानहविर्विस्तारः, हविरन्तराणि, दक्षिणाश्च} \newline
                                \textbf{ TB 1.1.6.1} \newline
                  दे॒वा॒सु॒राः संॅय॑त्ता आसन्न् । ते दे॒वा वि॑ज॒य-मु॑प॒यन्तः॑ । अ॒ग्नौ वा॒मं ॅवसु॒ सं न्य॑दधत । इ॒दमु॑ नो भविष्यति । यदि॑ नो जे॒ष्यन्तीति॑ । तद॒ग्निर्नोथ्-सह॑मशक्नोत् । तत्-त्रे॒धा विन्य॑दधात् । प॒शुषु॒ तृती॑यम् । अ॒फ्सु तृती॑यम् । आ॒दि॒त्ये तृती॑यम् \textbf{ 45} \newline
                  \newline
                                \textbf{ TB 1.1.6.2} \newline
                  तद्-दे॒वा वि॒जित्य॑ । पुन॒रवा॑रुरुथ्सन्त । ते᳚ऽग्नये॒ पव॑मानाय पुरो॒डाश॑-म॒ष्टाक॑पालं॒ निर॑वपन्न् । प॒शवो॒ वा अ॒ग्निः पव॑मानः । यदे॒व प॒शुष्वासी᳚त् । तत्-तेनावा॑रुन्धत । ते᳚ऽग्नये॑ पाव॒काय॑ । आपो॒ वा अ॒ग्निः पा॑व॒कः । यदे॒वाफ्स्वासी᳚त् । तत्-तेनावा॑रुन्धत \textbf{ 46} \newline
                  \newline
                                \textbf{ TB 1.1.6.3} \newline
                  ते᳚ऽग्नये॒ शुच॑ये । अ॒सौ वा आ॑दि॒त्यो᳚ऽग्निः शुचिः॑ । यदे॒वादि॒त्य आसी᳚त् । तत्-तेनावा॑रुन्धत ॥ ब्र॒ह्म॒वा॒दिनो॑ वदन्ति । त॒नुवो॒ वावैता अ॑ग्न्या॒धेय॑स्य । आ॒ग्ने॒यो वा अ॒ष्टाक॑पालो ऽग्न्या॒धेय॒मिति॑ । यत्तं नि॒र्वपे᳚त् । नैतानि॑ । यथा॒ऽऽत्मा स्यात् \textbf{ 47} \newline
                  \newline
                                \textbf{ TB 1.1.6.4} \newline
                  नाङ्गा॑नि । ता॒दृगे॒व तत् । यदे॒तानि॑ नि॒र्वपे᳚त् । न तम् । यथाऽङ्गा॑नि॒ स्युः ।नात्मा । ता॒दृगे॒व तत् । उ॒भया॑नि स॒हनि॒रुप्या॑णि । य॒ज्ञ्स्य॑ सात्म॒त्वाय॑ ॥ उ॒भयं॒ ॅवा ए॒तस्ये᳚न्द्रि॒यं ॅवी॒र्य॑माप्यते \textbf{ 48} \newline
                  \newline
                                \textbf{ TB 1.1.6.5} \newline
                  यो᳚ऽग्निमा॑ध॒त्ते । ऐ॒न्द्रा॒ग्न-मेका॑दशकपाल॒- मनु॒ निर्व॑पेत् । आ॒दि॒त्यं च॒रुम् । इ॒न्द्रा॒ग्नी वै दे॒वाना॒-मया॑तयामानौ । ये ए॒व दे॒वते॒ अया॑तयाम्नी । ताभ्या॑मे॒वास्मा॑ इन्द्रि॒यं ॅवी॒र्य॑मव॑- रुन्धे । आ॒दि॒त्यो भ॑वति । इ॒यं ॅवा अदि॑तिः । अ॒स्यामे॒व प्रति॑तिष्ठति ॥ धे॒न्वै वा ए॒तद्-रेतः॑ \textbf{ 49} \newline
                  \newline
                                \textbf{ TB 1.1.6.6} \newline
                  यदाज्य᳚म् । अ॒न॒डुह॑स्तण्डु॒लाः । मि॒थु॒नमे॒वाव॑-रुन्धे । घृ॒ते भ॑वति । य॒ज्ञ्स्यालू᳚क्षान्तत्वाय ॥ च॒त्वार॑ आर्.षे॒याः प्राश्ञ॑न्ति । दि॒शामे॒व ज्योति॑षि जुहोति ॥ प॒शवो॒ वा ए॒तानि॑ ह॒वीꣳषि॑ । ए॒ष रु॒द्रः । यद॒ग्निः \textbf{ 50} \newline
                  \newline
                                \textbf{ TB 1.1.6.7} \newline
                  यथ्स॒द्य ए॒तानि॑ ह॒वीꣳषि॑ नि॒र्वपे᳚त् । रु॒द्राय॑ प॒शूनपि॑ दद्ध्यात् । अ॒प॒शुर्-यज॑मानः स्यात् । यन्नानु॑नि॒र्वपे᳚त् । अन॑वरुद्धा अस्य प॒शवः॑ स्युः । द्वा॒द॒शसु॒ रात्री॒ष्वनु॒ निर्व॑पेत् । सं॒ॅव॒थ्स॒र प्र॑तिमा॒ वै द्वाद॑श॒ रात्र॑यः । सं॒ॅव॒थ्स॒रेणै॒वास्मै॑ रु॒द्रꣳ श॑मयि॒त्वा । प॒शूनव॑ रुन्धे ॥ यदेक॑-मेकमे॒तानि॑ ह॒वीꣳषि॑ नि॒र्वपे᳚त् \textbf{ 51} \newline
                  \newline
                                \textbf{ TB 1.1.6.8} \newline
                  यथा॒ त्रीण्या॒वप॑नानि पू॒रये᳚त् । ता॒दृक्तत् । न प्र॒जन॑न॒मुच्छिꣳ॑षेत् । एकं॑ नि॒रुप्य॑ । उत्त॑रे॒ सम॑स्येत् । तृ॒तीय॑मे॒वास्मै॑ लो॒कमुच्छिꣳ॑षति प्र॒जन॑नाय । तं प्र॒जया॑ प॒शुभि॒रनु॒ प्रजा॑यते । अथो॑ य॒ज्ञ्स्यै॒वैषाऽभिक्रा᳚न्तिः ॥ र॒थ॒च॒क्रं प्रव॑र्तयति । म॒नु॒ष्य॒र॒थेनै॒व दे॑वर॒थं प्र॒त्यव॑रोहति । \textbf{ 52} \newline
                  \newline
                                \textbf{ TB 1.1.6.9} \newline
                  ब्र॒ह्म॒वा॒दिनो॑ वदन्ति । हो॒त॒व्य॑-मग्निहो॒त्रां(3) नहो॑त॒व्या(3)मिति॑ । यद्-यजु॑षा जुहु॒यात् । अय॑थापूर्व॒माहु॑ती जुहुयात् । यन्न जु॑हु॒यात् । अ॒ग्निः परा॑भवेत् । तू॒ष्णीमे॒व हो॑त॒व्य᳚म् । य॒था॒पू॒र्व-माहु॑ती जु॒होति॑ । नाग्निः परा॑भवति ॥ अ॒ग्नीधे॑ ददाति \textbf{ 53} \newline
                  \newline
                                \textbf{ TB 1.1.6.10} \newline
                  अ॒ग्निमु॑खा-ने॒वर्तून् प्री॑णाति । उ॒प॒बर्.ह॑णं ददाति । रू॒पाणा॒मव॑-रुद्ध्यै । अश्वं॑ ब्र॒ह्मणे᳚ । इ॒न्द्रि॒यमे॒वाव॑-रुन्धे । धे॒नुꣳ होत्रे᳚ । आ॒शिष॑ ए॒वाव॑रुन्धे । अ॒न॒ड्वाह॑-मद्ध्व॒र्यवे᳚ । वह्नि॒र्वा अ॑न॒ड्वान् । वह्नि॑रद्ध्व॒र्युः \textbf{ 54} \newline
                  \newline
                                \textbf{ TB 1.1.6.11} \newline
                  वह्नि॑नै॒व वह्नि॑ य॒ज्ञ्स्याव॑-रुन्धे । मि॒थु॒नौ गावौ॑ ददाति । मि॒थु॒नस्याव॑-रुद्ध्यै । वासो॑ ददाति । स॒र्व॒ दे॒व॒त्यं॑ ॅवै वासः॑ । सर्वा॑ ए॒व दे॒वताः᳚ प्रीणाति । आ द्वा॑द॒शभ्यो॑ ददाति । द्वाद॑श॒ मासाः᳚ संॅवथ्स॒रः । सं॒ॅव॒थ्स॒र ए॒व प्रति॑ तिष्ठति । काम॑मू॒र्द्ध्वं देय᳚म् ( ) । अप॑रिमित॒स्याव॑-रुद्ध्यै । \textbf{ 55} \newline
                  \newline
                                    (आ॒दि॒त्ये तृती॑य - म॒फ्स्वासी॒त् तत् तेनावा॑रुन्धत॒ - स्या - दा᳚प्यते॒ - रेतो॒ - ऽग्नि - रेक॑मेक मे॒तानि॑ ह॒विꣳषि॑ नि॒र्वपे᳚त् - प्र॒त्यव॑रोहति - ददात्य - द्ध्व॒र्युर् - देय॒ मेकं॑ च) \textbf{(A6)} \newline \newline
                \textbf{ 1.1.7     अनुवाकं   7 - आधानमन्त्राः} \newline
                                \textbf{ TB 1.1.7.1} \newline
                  घ॒र्मः शिर॒स्तद॒यम॒ग्निः । सं प्रि॑यः प॒शुभि॑र् भुवत् । छ॒र्दिस्तो॒काय॒ तन॑याय यच्छ ॥ वातः॑ प्रा॒णस्तद॒यम॒ग्निः । सं प्रि॑यः प॒शुभि॑र् भुवत् । स्व॒दि॒तं तो॒काय॒ तन॑याय पि॒तुं प॑च ॥ प्राची॒मनु॑ प्र॒दिशं॒ प्रेहि॑ वि॒द्वान् । अ॒ग्नेर॑ग्ने पु॒रो अ॑ग्निर् भवे॒ह । विश्वा॒ आशा॒ दीद्या॑नो॒ विभा॑हि । ऊर्जं॑ नो धेहि द्वि॒पदे॒ चतु॑ष्पदे । \textbf{ 56} \newline
                  \newline
                                \textbf{ TB 1.1.7.2} \newline
                  अ॒र्कश्चक्षु॒-स्तद॒सौ सूर्य॒स्तद॒यम॒ग्निः । संप्रि॑यः प॒शुभि॑र् भुवत् ।यत् ते॑ शुक्र शु॒क्रं ॅवर्चः॑ शु॒क्रा त॒नूः । शु॒क्रं ज्योति॒रज॑स्रम् । तेन॑ मे दीदिहि॒ तेन॒ त्वाऽऽद॑धे । अ॒ग्निना᳚ऽग्ने॒ ब्रह्म॑णा ॥आ॒न॒शे व्या॑नशे॒ सर्व॒मायु॒र् व्या॑नशे ॥ ये ते॑ अग्ने शि॒वे त॒नुवौ᳚ । वि॒राट् च॑ स्व॒राट् च॑ । ते मा वि॑शतां॒ ते मा॑ जिन्वताम् \textbf{ 57} \newline
                  \newline
                                \textbf{ TB 1.1.7.3} \newline
                  ये ते॑ अग्ने शि॒वे त॒नुवौ᳚ । स॒म्राट् चा॑भि॒भूश्च॑ । ते मा वि॑शतां॒ ते मा॑ जिन्वताम् । ये ते॑ अग्ने शि॒वे त॒नुवौ᳚ । वि॒भूश्च॑ परि॒भूश्च॑ । ते मा वि॑शतां॒ ते मा॑ जिन्वताम् । ये ते॑ अग्ने शि॒वे त॒नुवौ᳚ । प्र॒भ्वी च॒ प्रभू॑तिश्च । ते मा वि॑शतां॒ ते मा॑ जिन्वताम् । यास्ते॑ अग्ने शि॒वास्त॒नुवः॑ ( ) । ताभि॒स्त्वा ऽऽद॑धे ॥ यास्ते॑ अग्ने घो॒रास्त॒नुवः॑ । ताभि॑र॒मुं ग॑च्छ । \textbf{ 58} \newline
                  \newline
                                    (चतु॑ष्पदे - जिन्वतां - त॒नुव॒ स्त्रीणि॑ च ) \textbf{(A7)} \newline \newline
                \textbf{ 1.1.8     अनुवाकं   8 - एतद्ब्राह्मणं} \newline
                                \textbf{ TB 1.1.8.1} \newline
                  इ॒मे वा ए॒ते लो॒का अ॒ग्नयः॑ । ते यदव्या॑वृत्ता आधी॒येरन्न्॑ । शो॒चये॑यु॒र्-यज॑मानम् । घ॒र्मः शिर॒ इति॒ गार्.ह॑पत्य॒-माद॑धाति । वातः॑ प्रा॒ण इत्य॑न्वाहार्य॒-पच॑नम् । अ॒र्क-श्चक्षु॒रित्या॑-हव॒नीय᳚म् । तेनै॒वैना॒न् व्याव॑र्तयति । तथा॒ न शो॑चयन्ति॒ यज॑मानम् ॥ र॒थ॒न्त॒र-म॒भिगा॑यते॒ गार्.ह॑पत्य आधी॒यमा॑ने । राथ॑न्तरो॒ वा अ॒यं ॅलो॒कः \textbf{ 59} \newline
                  \newline
                                \textbf{ TB 1.1.8.2} \newline
                  अ॒स्मिन्ने॒वैनं॑ ॅलो॒के प्रति॑ष्ठित॒-माध॑त्ते । वा॒म॒दे॒व्य-म॒भिगा॑यत उद्ध्रि॒यमा॑णे । अ॒न्तरि॑क्षं॒ ॅवै वा॑मदे॒व्यम् । अ॒न्तरि॑क्ष ए॒वैनं॒ प्रति॑ष्ठित॒-माध॑त्ते । अथो॒ शान्ति॒र् वै वा॑मदे॒व्यम् । शा॒न्तमे॒वैनं॑ पश॒व्य॑मुद्ध॑रते । बृ॒हद॒भिगा॑यत आहव॒नीय॑ आधी॒यमा॑ने । बार्.ह॑तो॒ वा अ॒सौ लो॒कः । अ॒मुष्मि॑न्ने॒वैनं॑ ॅलो॒के प्रति॑ष्ठित॒-माध॑त्ते ॥ प्र॒जाप॑ति-र॒ग्नि-म॑सृजत \textbf{ 60} \newline
                  \newline
                                \textbf{ TB 1.1.8.3} \newline
                  सोऽश्वो॒ वारो॑ भू॒त्वा परा॑ङैत् । तं ॅवा॑रव॒न्तीये॑नावारयत ।तद्-वा॑रव॒न्तीय॑स्य वारवन्तीय॒त्वम् । श्यै॒तेन॑ श्ये॒ती अ॑कुरुत ।तच्छ्यै॒तस्य॑ श्यैत॒त्वम् । यद्-वा॑रव॒न्तीय॑-मभि॒गाय॑ते । वा॒र॒यि॒त्वैवैनं॒ प्रति॑ष्ठित॒-माध॑त्ते । श्यै॒तेन॑ श्ये॒ती कु॑रुते ॥ घ॒र्मः शिर॒ इति॒ गार्.ह॑पत्य॒-माद॑धाति । सशी॑र्.षाण-मे॒वैन॒-माध॑त्ते \textbf{ 61} \newline
                  \newline
                                \textbf{ TB 1.1.8.4} \newline
                  उपै॑न॒मुत्त॑रो य॒ज्ञो न॑मति ॥ रु॒द्रो वा ए॒षः । यद॒ग्निः । स आ॑धी॒यमा॑न ईश्व॒रो यज॑मानस्य प॒शून् हिꣳसि॑तोः ।सं प्रि॑यः प॒शुभि॑र् भुव॒दित्या॑ह । प॒शुभि॑रे॒वैनꣳ॒॒ संप्रि॑यं करोति ।प॒शू॒ना-महिꣳ॑सायै ॥ छ॒र्दिस्तो॒काय॒ तन॑याय य॒च्छेत्या॑ह ।आ॒शिष॑मे॒वैता-माशा᳚स्ते ॥ वातः॑ प्रा॒ण इत्य॑न्वाहार्य॒-पच॑नम् \textbf{ 62} \newline
                  \newline
                                \textbf{ TB 1.1.8.5} \newline
                  सप्रा॑ण-मे॒वैन॒-माध॑त्ते ॥ स्व॒दि॒तं तो॒काय॒ तन॑याय पि॒तुं प॒चेत्या॑ह । अन्न॑मे॒वास्मै᳚ स्वदयति ॥ प्राची॒मनु॑ प्र॒दिशं॒ प्रेहि॑ वि॒द्वानित्या॑ह । विभ॑क्तिरे॒वैन॑यो॒स्सा । अथो॒ नाना॑ वीर्यावे॒वैनौ॑ कुरुते ॥ ऊर्जं॑ नो धेहि द्वि॒पदे॒ चतु॑ष्पद॒ इत्या॑ह । आ॒शिष॑मे॒वैतामाशा᳚स्ते ॥ अ॒र्क-श्चक्षु॒रित्या॑-हव॒नीय᳚म् । अ॒र्को वै दे॒वाना॒मन्न᳚म् \textbf{ 63} \newline
                  \newline
                                \textbf{ TB 1.1.8.6} \newline
                  अन्न॑मे॒वाव॑ रुन्धे ॥ तेन॑ मे दीदि॒हीत्या॑ह । समि॑न्ध ए॒वैन᳚म् ॥ आ॒न॒शे व्या॑नश॒ इति॒ त्रिरुदि॑ङ्गयति । त्रय॑ इ॒मे लो॒काः । ए॒ष्वे॑वैनं॑ ॅलो॒केषु॒ प्रति॑ष्ठित॒-माध॑त्ते ॥ तत्-तथा॒ न का॒र्य᳚म् । वीङ्गि॑त॒म प्र॑तिष्ठित॒-माद॑धीत । उ॒द्धृत्यै॒-वाधाया॑-भि॒मन्त्रियः॑ । अवी᳚ङ्गित-मे॒वैनं॒ प्रति॑ष्ठित॒-माध॑त्ते ( ) ॥ वि॒राट् च॑ स्व॒राट् च॒ यास्ते॑ अग्ने शि॒वास्त॒नुव॒-स्ताभि॒स्त्वा ऽऽद॑ध॒ इत्या॑ह । ए॒ता वा अ॒ग्नेः शि॒वास्त॒नुवः॑ । ताभि॑रे॒वैनꣳ॒॒ सम॑र्द्धयति ॥ यास्ते॑ अग्ने घो॒रास्त॒नुव॒ स्ताभि॑र॒मुं ग॒च्छेति॑ ब्रूया॒द्यं द्वि॒ष्यात् । ताभि॑रे॒वैनं॒ परा॑भावयति । \textbf{ 64} \newline
                  \newline
                                    (लो॒को॑ - ऽसृजतैन॒ - माध॑त्ते - ऽन्वाहार्य॒पच॑नं - दे॒वाना॒मन्न॑ - मेनं॒ प्रति॑ष्ठित॒माध॑त्ते॒ पञ्च॑ च) \textbf{(A8)} \newline \newline
                \textbf{ 1.1.9     अनुवाकं   9 - ब्रह्मौदनम्} \newline
                                \textbf{ TB 1.1.9.1} \newline
                  श॒मी॒ग॒र्भाद॒ग्निं म॑न्थति । ए॒षा वा अ॒ग्नेर्-य॒ज्ञिया॑ त॒नूः । तामे॒वास्मै॑ जनयति ॥ अदि॑तिः पु॒त्रका॑मा । सा॒द्ध्येभ्यो॑ दे॒वेभ्यो᳚ ब्रह्मौद॒न-म॑पचत् । तस्या॑ उ॒च्छेष॑ण-मददुः । तत् प्राश्ञा᳚त् । सा रेतो॑ऽधत्त । तस्यै॑ धा॒ता चा᳚र्य॒मा चा॑जायेताम् । सा द्वि॒तीय॑-मपचत् \textbf{ 65} \newline
                  \newline
                                \textbf{ TB 1.1.9.2} \newline
                  तस्या॑ उ॒च्छेष॑ण-मददुः । तत् प्राश्ञा᳚त् । सा रेतो॑ऽधत्त । तस्यै॑ मि॒त्रश्च॒ वरु॑णश्चाजायेताम् । सा तृ॒तीय॑-मपचत् । तस्या॑ उ॒च्छेष॑ण-मददुः । तत् प्राश्ञा᳚त् । सा रेतो॑ऽधत्त । तस्या॒ अꣳश॑श्च॒ भग॑श्चाजायेताम् । सा च॑तु॒र्थ-म॑पचत् \textbf{ 66} \newline
                  \newline
                                \textbf{ TB 1.1.9.3} \newline
                  तस्या॑ उ॒च्छेष॑ण-मददुः । तत् प्राश्ञा᳚त् । सा रेतो॑ऽधत्त । तस्या॒ इन्द्र॑श्च॒ विव॑स्वाꣳश्चा-जायेताम् । ब्र॒ह्मौ॒द॒नं प॑चति । रेत॑ ए॒व तद्-द॑धाति ॥ प्राश्ञ॑न्ति ब्राह्म॒णा ओ॑द॒नम् ॥ यदाज्य॑-मु॒च्छिष्य॑ते । तेन॑ स॒मिधो॒ऽभ्यज्याद॑धाति । उ॒च्छेष॑णा॒द्वा अदि॑ती॒ रेतो॑ऽधत्त \textbf{ 67} \newline
                  \newline
                                \textbf{ TB 1.1.9.4} \newline
                  उ॒च्छेष॑णादे॒व तद्-रेतो॑ धत्ते ॥ अस्थि॒ वा ए॒तत् । यथ्-स॒मिधः॑ । ए॒तद्-रेतः॑ । यदाज्य᳚म् । यदाज्ये॑न स॒मिधो॒ऽभ्यज्या॒दधा॑ति । अस्थ्ये॒व तद्-रेत॑सि दधाति ॥ ति॒स्र आद॑धाति मिथुन॒त्वाय॑ ॥ इय॑तीर् भवन्ति । प्र॒जाप॑तिना यज्ञ्मु॒खेन॒ संमि॑ताः \textbf{ 68} \newline
                  \newline
                                \textbf{ TB 1.1.9.5} \newline
                  इय॑तीर् भवन्ति । य॒ज्ञ्॒प॒रुषा॒ संमि॑ताः । इय॑तीर् भवन्ति । ए॒ताव॒द्वै पुरु॑षे वी॒र्य᳚म् । वी॒र्य॑ संमिताः ॥ आ॒र्द्रा भ॑वन्ति । आ॒र्द्रमि॑व॒ हि रेतः॑ सि॒च्यते᳚ ॥ चित्रि॑यस्याश्व॒त्थस्याद॑धाति । चि॒त्रमे॒व भ॑वति ॥ घृ॒तव॑तीभि॒-राद॑धाति \textbf{ 69} \newline
                  \newline
                                \textbf{ TB 1.1.9.6} \newline
                  ए॒तद्वा अ॒ग्नेः प्रि॒यं धाम॑ । यद्-घृ॒तम् । प्रि॒येणै॒वैनं॒ धाम्ना॒ सम॑र्द्धयति । अथो॒ तेज॑सा ॥ गा॒य॒त्रीभि॑र्-ब्राह्म॒णस्याद॑द्ध्यात् । गा॒य॒त्रछ॑न्दा॒ वै ब्रा᳚ह्म॒णः । स्वस्य॒ छन्द॑सः प्रत्ययन॒स्त्वाय॑ । त्रि॒ष्टुग्भी॑-राज॒न्य॑स्य । त्रि॒ष्टुप् छ॑न्दा॒ वै रा॑ज॒न्यः॑ । स्वस्य॒ छन्द॑सः प्रत्ययन॒स्त्वाय॑ \textbf{ 70} \newline
                  \newline
                                \textbf{ TB 1.1.9.7} \newline
                  जग॑तीभि॒र्-वैश्य॑स्य । जग॑ती छन्दा॒ वै वैश्यः॑ । स्वस्य॒ छन्द॑सः प्रत्ययन॒स्त्वाय॑ ॥ तꣳ सं॑ॅवथ्स॒रं गो॑पायेत् । सं॒ॅव॒थ्स॒रꣳ हि रेतो॑ हि॒तं ॅवर्द्ध॑ते ॥ यद्-ये॑नꣳ संॅवथ्स॒रे नोप॒नमे᳚त् । स॒मिधः॒ पुन॒राद॑द्ध्यात् । रेत॑ ए॒व तद्धि॒तं ॅवर्द्ध॑मानमेति ॥ न माꣳ॒॒स-म॑श्ञीयात् । न स्त्रिय॒मुपे॑यात् । \textbf{ 71} \newline
                  \newline
                                \textbf{ TB 1.1.9.8} \newline
                  यन् माꣳ॒॒स-म॑श्ञी॒यात् । यथ्स्त्रिय॑-मुपे॒यात् । निर्वी᳚र्यः स्यात् । नैन॑म॒ग्नि-रुप॑नमेत् ॥ श्व आ॑धा॒स्यमा॑नो ब्रह्मौद॒नं प॑चति । आ॒दि॒त्या वा इ॒त उ॑त्त॒माः सु॑व॒र्गं ॅलो॒कमा॑यन्न् । ते वा इ॒तो यन्तं॒ प्रति॑नुदन्ते । ए॒ते खलु॒ वावादि॒त्याः । यद्-ब्रा᳚ह्म॒णाः । तैरे॒व स॒त्वं ग॑च्छति \textbf{ 72} \newline
                  \newline
                                \textbf{ TB 1.1.9.9} \newline
                  नैनं॒ प्रति॑नुदन्ते ॥ ब्र॒ह्म॒वा॒दिनो॑ वदन्ति । क्वा॑ सः । अ॒ग्निः का॒र्यः॑ । यो᳚ऽस्मै प्र॒जां प॒शून् प्र॑ज॒नय॒तीति॑ । शल्कै॒स्ताꣳ रात्रि॑म॒ग्नि-मि॑न्धीत । तस्मि॑न्-नुपव्यु॒षम॒रणी॒ निष्ट॑पेत् । यथ॑र्.ष॒भाय॑ वाशि॒ता न्या॑विच्छा॒यति॑ ।ता॒दृगे॒व तत् ॥ अ॒पो॒दूह्य॒ भस्मा॒ग्निं म॑न्थति \textbf{ 73} \newline
                  \newline
                                \textbf{ TB 1.1.9.10} \newline
                  सैव साऽग्नेः सन्त॑तिः ॥ तं म॑थि॒त्वा प्राञ्च॒मुद्ध॑रति । सं॒ॅव॒थ्स॒रमे॒व तद्-रेतो॑ हि॒तं प्रज॑नयति ॥ अना॑हित॒-स्तस्या॒ग्नि-रित्या॑हुः । यः स॒मिधोऽना॑धाया॒ग्नि-मा॑ध॒त्त इति॑ । ताः सं॑ॅवथ्स॒रे पु॒रस्ता॒-दाद॑द्ध्यात् । सं॒ॅव॒थ्स॒रादे॒वैन॑-मव॒रुद्ध्या-ध॑त्ते ॥ यदि॑ संॅवथ्स॒रे ऽनाद॒द्ध्यात् । द्वा॒द॒श्यां᳚ पु॒रस्ता॒-दाद॑द्ध्यात् । सं॒ॅव॒थ्स॒र प्र॑तिमा॒ वै द्वाद॑श॒ रात्र॑यः ( ) । सं॒ॅव॒थ्स॒रमे॒वास्याहि॑ता भवन्ति ॥ यदि॑ द्वाद॒श्यां᳚ नाद॒द्ध्यात् । त्र्य॒हे पु॒रस्ता॒दाद॑द्ध्यात् । आहि॑ता ए॒वास्य॑ भवन्ति । \textbf{ 74} \newline
                  \newline
                                    (द्वि॒तीय॑मपचच् - चतु॒र्थम॑पच॒ - ददि॑ती॒ रेतो॑ऽधत्त॒ - संमि॑ता - 
घृ॒तव॑तीभि॒राद॑धाति - राज॒न्यः॑ स्वस्य॒ छन्द॑सः प्रत्ययन॒स्त्वा - ये॑याद् - गच्छति - मन्थति॒ - रात्र॑य श्च॒त्वारि॑ च) \textbf{(A9)} \newline \newline
                \textbf{ 1.1.10    अनुवाकं   10 - पञ्चाग्न्याधानम्} \newline
                                \textbf{ TB 1.1.10.1} \newline
                  प्र॒जाप॑तिः प्र॒जा अ॑सृजत । स रि॑रिचा॒नो॑ऽमन्यत । स तपो॑ऽतप्यत । स आ॒त्मन् वी॒र्य॑-मपश्यत् । तद॑वर्द्धत । तद॑स्मा॒थ्-सह॑सो॒र्द्ध्व-म॑सृज्यत । सा वि॒राड॑भवत् । तां दे॑वासु॒रा व्य॑गृह्णत । सो᳚ऽब्रवीत् प्र॒जाप॑तिः । मम॒ वा ए॒षा \textbf{ 75} \newline
                  \newline
                                \textbf{ TB 1.1.10.2} \newline
                  दोहा॑ ए॒व यु॒ष्माक॒मिति॑ ॥ सा ततः॒ प्राच्युद॑क्रामत् । तत् प्र॒जाप॑तिः॒ पर्य॑गृह्णात् । अथ॑र्व पि॒तुं मे॑ गोपा॒येति॑ । सा द्वि॒तीय॒-मुद॑क्रामत् । तत् प्र॒जाप॑तिः॒ पर्य॑गृह्णात् । नर्य॑ प्र॒जां मे॑ गोपा॒येति॑ । सा तृ॒तीय॒-मुद॑क्रामत् । तत् प्र॒जाप॑तिः॒ पर्य॑गृह्णात् । शꣳस्य॑ प॒शून् मे॑ गोपा॒येति॑ \textbf{ 76} \newline
                  \newline
                                \textbf{ TB 1.1.10.3} \newline
                  सा च॑तु॒र्थ-मुद॑क्रामत् । तत् प्र॒जाप॑तिः॒ पर्य॑गृह्णात् । सप्र॑थ स॒भां मे॑ गोपा॒येति॑ । सा प॑ञ्च॒म-मुद॑क्रामत् । तत् प्र॒जाप॑तिः॒ पर्य॑गृह्णात् । अहे॑ बुद्ध्निय॒ मन्त्रं॑ मे गोपा॒येति॑ । अ॒ग्नीन् वाव सा तान् व्य॑क्रमत । तान् प्र॒जाप॑तिः॒ पर्य॑गृह्णात् । अथो॑ प॒ङ्क्तिमे॒व ॥ प॒ङ्क्तिर्वा ए॒षा ब्रा᳚ह्म॒णे प्रवि॑ष्टा \textbf{ 77} \newline
                  \newline
                                \textbf{ TB 1.1.10.4} \newline
                  तामा॒त्मनोऽधि॒ निर्मि॑मीते । यद॒ग्नि-रा॑धी॒यते᳚ । तस्मा॑-दे॒ताव॑न्तो॒-ऽग्नय॒ आधी॑यन्ते । पाङ्क्तं॒ ॅवा इ॒दꣳ सर्व᳚म् । पाङ्क्ते॑नै॒व पाङ्क्तꣳ॑ स्पृणोति ॥ अथ॑र्व पि॒तुं मे॑ गोपा॒येत्या॑ह । अन्न॑मे॒वै तेन॑ स्पृणोति । नर्य॑ प्र॒जां मे॑ गोपा॒येत्या॑ह । प्र॒जामे॒वैतेन॑ स्पृणोति । शꣳस्य॑ प॒शून् मे॑ गोपा॒येत्या॑ह \textbf{ 78} \newline
                  \newline
                                \textbf{ TB 1.1.10.5} \newline
                  प॒शूने॒वैतेन॑ स्पृणोति । सप्र॑थ स॒भां मे॑ गोपा॒येत्या॑ह । स॒भामे॒वैतेनॆ᳚न्द्रि॒यꣳ स्पृ॑णोति । अहे॑ बुद्ध्निय॒ मन्त्रं॑ मे गोपा॒येत्या॑ह ।मन्त्र॑मे॒वै तेन॒ श्रियꣳ॑ स्पृणोति ॥ यद॑न्वाहार्य॒-पच॑नेऽन्वाहा॒र्यं॑ पच॑न्ति । तेन॒ सो᳚ऽस्या॒भीष्टः॑ प्री॒तः । यद्-गार्.ह॑पत्य॒ आज्य॑मधि॒श्रय॑न्ति॒ संपत्नी᳚र्या॒जय॑न्ति । तेन॒ सो᳚ऽस्या॒भीष्टः॑ प्री॒तः । यदा॑हव॒नीये॒ जुह्व॑ति \textbf{ 79} \newline
                  \newline
                                \textbf{ TB 1.1.10.6} \newline
                  तेन॒ सो᳚ऽस्या॒भीष्टः॑ प्री॒तः । यथ्स॒भायां᳚ ॅवि॒जय॑न्ते । तेन॒ सो᳚ऽस्या॒भीष्टः॑ प्री॒तः । यदा॑वस॒थेऽन्नꣳ॒॒ हर॑न्ति । तेन॒ सो᳚ऽस्या॒भीष्टः॑ प्री॒तः । तथा᳚ऽस्य॒ सर्वे᳚ प्री॒ता अ॒भीष्टा॒ आधी॑यन्ते ॥ प्र॒व॒स॒थ-मे॒ष्यन्ने॒व-मुप॑तिष्ठे॒-तैक॑मेकम् । यथा᳚ ब्राह्म॒णाय॑ गृहेवा॒सिने॑ परि॒दाय॑ गृ॒हानेति॑ । ता॒दृगे॒व तत् ॥ पुन॑रा॒ग-त्योप॑तिष्ठते ( ) । सा भा॑गेयमे॒वैषां॒ तत् । सा तत॑ ऊ॒र्द्ध्वाऽऽरो॑हत् । सा रो॑हि॒ण्य॑भवत् । तद्-रो॑हि॒ण्यै रो॑हिणि॒त्वम् । रो॒हि॒ण्या-म॒ग्नि-माद॑धीत । स्व ए॒वैनं॒ ॅयोनौ॒ प्रति॑ष्ठित॒-माध॑त्ते । ऋ॒द्ध्नोत्ये॑नेन । \textbf{ 80} \newline
                  \newline
                                    (ए॒षा - प॒शून्मे॑ गोपा॒येति॒ - प्रवि॑ष्टा - 
प॒शून्मे॑ गोपा॒येत्या॑ह॒ - जुह्व॑ति - तिष्ठते स॒प्त च॑) \textbf{(A10)} \newline \newline
                \textbf{PrapAtaka Korvai with starting  words of 1 tO 10 anuvAkams :-} \newline
        (ब्रह्म॒ संध॑त्तं॒ - कृत्ति॑का॒ - सूद्ध॑न्ति - द्वाद॒शसु॑ - प्र॒जाप॑तिर् वा॒चो - दे॑वासु॒रास्तद॒ग्निर्नोद् - घ॒र्मः शिर॑ - इ॒मे वै - श॑मीग॒र्भात् - प्र॒जाप॑तिः॒ स रि॑रिचा॒नः सतपः॒ स आ॒त्मन् वी॒र्यं॑ दश॑ ) \newline

        \textbf{korvai with starting words of 1, 11, 21 series of dasinis :-} \newline
        (ब्रह्म॒ संध॑त्तं॒ - तौ दि॒व्या - वथो॑ श॒त्वांय॒ - प्राच्ये॑षां॒ - ॅयदु॒पर्यु॑परि॒ - यथ् स॒द्यः - सोऽश्वो॒ वारो॑ भू॒त्वा - जग॑तीभि॒ रशी॑तिः) \newline

        \textbf{first and last  words of first prapAtakam :-} \newline
        (ब्रह्म॒ संध॑त्त - मृ॒द्ध्नोत्ये॑नेन) \newline 

       

        ॥ हरिः॑ ॐ ॥
॥ कृष्ण यजुर्वेदीय तैत्तिरीय ब्राह्मणे प्रथमाष्टके प्रथमः प्रपाठकः समाप्तः ॥ \newline
        \pagebreak
        
        
        
     \addcontentsline{toc}{section}{ 1.2     प्रथमाष्टके द्वितीय प्रपाठकः - गवामयनब्राह्मणं}
     \markright{ 1.2     प्रथमाष्टके द्वितीय प्रपाठकः - गवामयनब्राह्मणं \hfill https://www.vedavms.in \hfill}
     \section*{ 1.2     प्रथमाष्टके द्वितीय प्रपाठकः - गवामयनब्राह्मणं }
                \textbf{ 1.2.1     अनुवाकं   1 - आधानमन्त्राः पूर्वप्रपाठकशेषभूताः} \newline
                                \textbf{ TB 1.2.1.1} \newline
                  उ॒द्ध॒न्यमा॑न-म॒स्या अ॑मे॒द्ध्यम् । अप॑ पा॒प्मानं॒ ॅयज॑मानस्य हन्तु । शि॒वा नः॑ सन्तु प्र॒दिश॒श्चत॑स्रः । शं नो॑ मा॒ता पृ॑थि॒वी तोक॑साता ॥शं नो॑ दे॒वीर॒भिष्ट॑ये । आपो॑ भवन्तु पी॒तये᳚ । शं ॅयोर॒भि स्र॑वन्तु नः ॥ वै॒श्वा॒न॒रस्य॑ रू॒पम् । पृ॒थि॒व्यां प॑रि॒स्रसा᳚ । स्यो॒न-मावि॑शन्तु नः । \textbf{ 1} \newline
                  \newline
                                \textbf{ TB 1.2.1.2} \newline
                  यदि॒दं दि॒वो यद॒दः पृ॑थि॒व्याः । स॒जं॒ज्ञा॒ने रोद॑सी संबभू॒वतुः॑ । ऊषा᳚न् कृ॒ष्णम॑वतु कृ॒ष्णमूषाः᳚ । इ॒होभयो᳚र् य॒ज्ञिय॒-माग॑मिष्ठाः ॥ ऊ॒तीः कु॑र्वा॒णो यत् पृ॑थि॒वीमच॑रः । गु॒हा॒कार॑-माखुरू॒पं प्र॒तीत्य॑ । तत् ते॒ न्य॑क्तमि॒ह स॒भंर॑न्तः । श॒तं जी॑वेम श॒रदः॒ सवी॑राः ॥ ऊर्जं॑ पृथि॒व्या रस॑-मा॒भर॑न्तः । श॒तं जी॑वेम श॒रदः॑ पुरू॒चीः \textbf{ 2} \newline
                  \newline
                                \textbf{ TB 1.2.1.3} \newline
                  व॒म्रीभि॒-रनु॑वित्तं॒ गुहा॑सु । श्रोत्रं॑ त उ॒र्व्यब॑धिरा भवामः ॥ प्र॒जाप॑ति सृष्टानां प्र॒जाना᳚म् । क्षु॒धोप॑हत्यै सुवि॒तं नो॑ अस्तु । उप॒प्रभि॑न्न॒मिष॒-मूर्जं॑ प्र॒जाभ्यः॑ । सूदं॑ गृ॒हेभ्यो॒ रस॒माभ॑रामि ॥यस्य॑ रू॒पं बिभ्र॑दि॒मा-मवि॑न्दत् । गुहा॒ प्रवि॑ष्टाꣳ सरि॒रस्य॒ मद्ध्ये᳚ । तस्ये॒दं ॅविह॑त-मा॒भर॑न्तः । अछं॑बट्कारम॒स्यां ॅवि॑धेम । \textbf{ 3} \newline
                  \newline
                                \textbf{ TB 1.2.1.4} \newline
                  यत् प॒र्यप॑श्यथ् सरि॒रस्य॒ मद्ध्ये᳚ । उ॒र्वीमप॑श्य॒-ज्जग॑तः प्रति॒ष्ठाम् । तत् पुष्क॑रस्या॒यत॑ना॒द्धि जा॒तम् । प॒र्णं पृ॑थि॒व्याः प्रथ॑नꣳ हरामि ॥ याभि॒रदृꣳ॑ह॒ज्जग॑तः प्रति॒ष्ठाम् । उ॒र्वीमि॒मां ॅवि॑श्वज॒नस्य॑ भ॒र्त्रीम् । ता नः॑ शि॒वाः शर्क॑राः सन्तु॒ सर्वाः᳚ ॥ अ॒ग्ने रेत॑श्च॒न्द्रꣳ हिर॑ण्यम् । अ॒द्भ्यः संभू॑त-म॒मृतं॑ प्र॒जासु॑ । तथ् स॒भंर॑न्नुत्तर॒तो नि॒धाय॑ \textbf{ 4} \newline
                  \newline
                                \textbf{ TB 1.2.1.5} \newline
                  अ॒ति॒ प्र॒यच्छं॒ दुरि॑तिं तरेयम् ॥ अश्वो॑ रू॒पं कृ॒त्वा यद॑श्व॒त्थे ऽति॑ष्ठः । सं॒ॅव॒थ्स॒रं दे॒वेभ्यो॑ नि॒लाय॑ । तत्ते॒ न्य॑क्तमि॒ह स॒भंर॑न्तः । श॒तं जी॑वेम श॒रदः॒ सवी॑राः ॥ ऊ॒र्जः पृ॑थि॒व्या अद्ध्युत्थि॑तोऽसि । वन॑स्पते श॒तव॑ल्.शो॒ विरो॑ह । त्वया॑ व॒यमिष॒मूर्जं॒ मद॑न्तः । रा॒यस्पोषे॑ण॒ समि॒षा म॑देम ॥ गा॒य॒त्रि॒या ह्रि॒यमा॑णस्य॒ यत्ते᳚ \textbf{ 5} \newline
                  \newline
                                \textbf{ TB 1.2.1.6} \newline
                  प॒र्णमप॑तत् तृ॒तीय॑स्यै दि॒वोऽधि॑ । सो॑ऽयं प॒र्णः सो॑मप॒र्णाद्धि जा॒तः । ततो॑ हरामि सोमपी॒थस्याव॑-रुद्ध्यै । दे॒वानां᳚ ब्रह्मवा॒दं ॅवद॑तां॒ ॅयत् । उ॒पाशृ॑णोः सु॒श्रवा॒ वै श्रु॒तो॑ऽसि । ततो॒ मामावि॑शतु ब्रह्मवर्च॒सम् । तथ् स॒भंरꣳ॒॒ स्तदव॑रुन्धीय सा॒क्षात् ॥ यया॑ ते सृ॒ष्टस्या॒ग्नेः । हे॒तिमश॑मयत् प्र॒जाप॑तिः । तामि॒माम प्र॑दाहाय \textbf{ 6} \newline
                  \newline
                                \textbf{ TB 1.2.1.7} \newline
                  श॒मीꣳ शान्त्यै॑ हराम्य॒हम् ॥ यत्ते॑ सृ॒ष्टस्य॑ य॒तः । विक॑ङ्कतं॒ भा आ᳚र्छज्जातवेदः । तया॑ भा॒सा संमि॑तः । उ॒रुं नो॑ लो॒कमनु॒ प्रभा॑हि ॥ यत्ते॑ ता॒न्तस्य॒ हृद॑य॒माच्छि॑न्दन् जातवेदः । म॒रुतो॒ऽद्भिस्त॑मयि॒त्वा । ए॒तत्ते॒ तद॑श॒नेः संभ॑रामि । सात्मा॑ अग्ने॒ सहृ॑दयो भवे॒ह ॥ चित्रि॑यादश्व॒त्थाथ् संभृ॑ता बृह॒त्यः॑ \textbf{ 7} \newline
                  \newline
                                \textbf{ TB 1.2.1.8} \newline
                  शरी॑रम॒भि सꣳ स्कृ॑ताः स्थ । प्र॒जाप॑तिना यज्ञ्मु॒खेन॒ संमि॑ताः । ति॒स्रस् त्रि॒वृद्भि॑र् मिथु॒नाः प्रजा᳚त्यै ॥ अ॒श्व॒त्था-द्ध॑व्यवा॒हा-द्धि जा॒ताम् । अ॒ग्ने स्त॒नूं ॅय॒ज्ञियाꣳ॒॒ संभ॑रामि । शा॒न्तयो॑निꣳ शमीग॒र्भम् । अ॒ग्नये॒ प्रज॑नयि॒तवे᳚ ॥ यो अ॑श्व॒त्थः श॑मीग॒र्भः । आ॒रु॒रोह॒ त्वे सचा᳚ । तं ते॑ हरामि॒ ब्रह्म॑णा \textbf{ 8} \newline
                  \newline
                                \textbf{ TB 1.2.1.9} \newline
                  य॒ज्ञियैः᳚ के॒तुभिः॑ स॒ह ॥ यं त्वा॑ स॒मभ॑रन्-जातवेदः । य॒था॒ श॒री॒रं भू॒तेषु॒ न्य॑क्तम् । स संभृ॑तः सीद शि॒वः प्र॒जाभ्यः॑ । उ॒रुं नो॑ लो॒कमनु॑नेषि वि॒द्वान् ॥ प्र वे॒धसे॑ क॒वये॒ मेद्ध्या॑य । वचो॑ व॒न्दारु॑ वृष॒भाय॒ वृष्णे᳚ । यतो॑ भ॒यमभ॑यं॒ तन्नो॑ अस्तु । अव॑ दे॒वान्. य॑जे॒ हेड्यान्॑ ॥ स॒मिधा॒ऽग्निं दु॑वस्यत \textbf{ 9} \newline
                  \newline
                                \textbf{ TB 1.2.1.10} \newline
                  घृ॒तैर् बो॑धय॒ताति॑थिम् । आऽस्मि॑न्. ह॒व्या जु॑होतन ॥ उप॑ त्वाऽग्ने ह॒विष्म॑तीः । घृ॒ताची᳚र्यन्तु हर्यत । जु॒षस्व॑ स॒मिधो॒ मम॑ ॥ तं त्वा॑ स॒मिद्भि॑रङ्गिरः । घृ॒तेन॑ वर्द्धयामसि । बृ॒हच्छो॑चा यविष्ठ्य ॥ स॒मि॒द्ध्यमा॑नः प्रथ॒मो नु धर्मः॑ । सम॒क्तुभि॑रज्यते वि॒श्ववा॑रः \textbf{ 10} \newline
                  \newline
                                \textbf{ TB 1.2.1.11} \newline
                  शो॒चिष्के॑शो घृ॒तनि॑र्णिक्-पाव॒कः । सु॒य॒ज्ञो अ॒ग्निर् य॒जथा॑य दे॒वान् ॥ घृ॒तप्र॑तीको घृ॒तयो॑निर॒ग्निः । घृ॒तैः समि॑द्धो घृ॒तम॒स्यान्न᳚म् । घृ॒त॒प्रुष॑स्त्वा स॒रितो॑ वहन्ति । घृ॒तं पिबन्᳚थ् सु॒यजा॑ यक्षि दे॒वान् ॥ आ॒यु॒र्दा अ॑ग्ने ह॒विषो॑ जुषा॒णः । घृ॒त प्र॑तीको घृ॒तयो॑निरेधि । घृ॒तं पी॒त्वा मधु॒चारु॒ गव्य᳚म् । पि॒तेव॑ पु॒त्रम॒भि र॑क्षतादि॒मम् । \textbf{ 11} \newline
                  \newline
                                \textbf{ TB 1.2.1.12} \newline
                  त्वाम॑ग्ने समिधा॒नं ॅय॑विष्ठ । दे॒वा दू॒तं च॑क्रिरे हव्य॒वाह᳚म् । उ॒रु॒ज्रय॑सं घृ॒तयो॑नि॒-माहु॑तम् । त्वे॒षं चक्षु॑र्दधिरे चोद॒यन्व॑ति ॥ त्वाम॑ग्ने प्र॒दिव॒ आहु॑तं घृ॒तेन॑ । सु॒म्ना॒यवः॑ सुष॒मिधा॒ समी॑धिरे । स वा॑वृधा॒न ओष॑धीभिरुक्षि॒तः । उ॒रुज्रयाꣳ॑सि॒ पार्थि॑वा॒ विति॑ष्ठसे ॥ घृ॒त प्र॑तीकं ॅव ऋ॒तस्य॑ धू॒र्॒.षद᳚म् (धूर्॒.षद᳚म्) । अ॒ग्निं मि॒त्रन्न स॑मिधा॒न ऋ॑ञ्जते \textbf{ 12} \newline
                  \newline
                                \textbf{ TB 1.2.1.13} \newline
                  इन्धा॑नो अ॒क्रो वि॒दथे॑षु॒ दीद्य॑त् । शु॒क्रव॑र्णा॒मुदु॑ नो यꣳसते॒ धिय᳚म् ॥ प्र॒जा अ॑ग्ने॒ संॅवा॑सय । आशा᳚श्च प॒शुभिः॑ स॒ह । रा॒ष्ट्राण्य॑स्मा॒ आधे॑हि । यान्यास᳚न्थ् सवि॒तुः स॒वे ॥ म॒ही वि॒श्पत्नी॒ सद॑ने ऋ॒तस्य॑ । अ॒र्वाची॒ एतं॑ धरुणे रयी॒णाम् । अ॒न्तर्व॑त्नी॒ जन्यं॑ जा॒तवे॑दसम् । अ॒द्ध्व॒राणां᳚ जनयथः पुरो॒गाम् । \textbf{ 13} \newline
                  \newline
                                \textbf{ TB 1.2.1.14} \newline
                  आरो॑हतं द॒शतꣳ॒॒ शक्व॑री॒र् मम॑ । ऋ॒तेना᳚ग्न॒ आयु॑षा॒ वर्च॑सा स॒ह । ज्योग् जीव॑न्त॒ उत्त॑रामुत्तराꣳ॒॒ समा᳚म् । दर्.श॑म॒हं पू॒र्णमा॑सं ॅय॒ज्ञ्ं ॅयथा॒ यजै᳚ ॥ ऋत्वि॑यवती स्थो अ॒ग्निरे॑तसौ । गर्भं॑ दधाथां॒ ते वा॑म॒हं द॑दे । तथ् स॒त्यं ॅयद् वी॒रं बि॑भृथः । वी॒रं ज॑नयि॒ष्यथः॑ । ते मत् प्रा॒तः प्रज॑निष्येथे । ते मा॒ प्रजा॑ते॒ प्रज॑नयि॒ष्यथः॑ \textbf{ 14} \newline
                  \newline
                                \textbf{ TB 1.2.1.15} \newline
                  प्र॒जया॑ प॒शुभि॑र्-ब्रह्मवर्च॒सेन॑ सुव॒र्गे लो॒के ॥ अनृ॑ताथ्-स॒त्यमुपै॑मि । मा॒नु॒षा-द्दैव्य॒-मुपै॑मि । दैवीं॒ ॅवाचं॑ ॅयच्छामि ॥ शल्कै॑र॒ग्निमि॑न्धा॒नः । उ॒भौ लो॒कौ स॑नेम॒हम् । उ॒भयो᳚र्-लो॒कयोर्॑. ऋ॒द्ध्वा । अति॑ मृ॒त्युं त॑राम्य॒हम् ॥ जात॑वेदो॒ भुव॑नस्य॒ रेतः॑ । इ॒ह सि॑ञ्च॒ तप॑सो॒ यज्ज॑नि॒ष्यते᳚ \textbf{ 15} \newline
                  \newline
                                \textbf{ TB 1.2.1.16} \newline
                  अ॒ग्निम॑श्व॒त्थादधि॑ हव्य॒वाह᳚म् । श॒मी॒ग॒र्भा-ज्ज॒नय॒न॒.यो म॑यो॒ भूः ॥ अ॒यं ते॒ योनि॑र्. ऋ॒त्वियः॑ । यतो॑ जा॒तो अरो॑चथाः । तं जा॒नन्न॑ग्न॒ आरो॑ह । अथा॑ नो वर्द्धया र॒यिम् ॥ अपे॑त॒ वीत॒ वि च॑ सर्प॒तातः॑ । येऽत्र॒ स्थ पु॑रा॒णा ये च॒ नूत॑नाः । अदा॑दि॒दं ॅय॒मो॑ऽव॒सानं॑ पृथि॒व्याः । अक्र॑न्नि॒मं पि॒तरो॑ लो॒कम॑स्मै । \textbf{ 16} \newline
                  \newline
                                \textbf{ TB 1.2.1.17} \newline
                  अ॒ग्नेर्भस्मा᳚स्य॒ग्नेः पुरी॑षमसि ॥ स॒ज्ञांन॑मसि काम॒धर॑णम् । मयि॑ ते काम॒धर॑णं भूयात् ॥ सं ॅवः॑ सृजामि॒ हृद॑यानि । सꣳ सृ॑ष्टं॒ मनो॑ अस्तु वः । सꣳ सृ॑ष्टः प्रा॒णो अ॑स्तु वः ॥ सं ॅया वः॑ प्रि॒यास्त॒नुवः॑ । संप्रि॒या हृद॑यानि वः । आ॒त्मा वो॑ अस्तु॒ संप्रि॑यः । संप्रि॑या-स्त॒नुवो॒ मम॑ । \textbf{ 17} \newline
                  \newline
                                \textbf{ TB 1.2.1.18} \newline
                  कल्पे॑तां॒ द्यावा॑पृथि॒वी । कल्प॑न्ता॒माप॒ ओष॑धीः । कल्प॑न्ताम॒ग्नयः॒ पृथ॑क् । मम॒ ज्यैष्ठ्या॑य॒ सव्र॑ताः ॥ ये᳚ऽग्नयः॒ सम॑नसः । अ॒न्त॒रा द्यावा॑पृथि॒वी । वास॑न्तिकावृ॒तू अ॒भि कल्प॑मानाः । इन्द्र॑मिव दे॒वा अ॒भि संॅवि॑शन्तु ॥ दि॒वस्त्वा॑ वी॒र्ये॑ण । पृ॒थि॒व्यै-म॑हि॒म्ना \textbf{ 18} \newline
                  \newline
                                \textbf{ TB 1.2.1.19} \newline
                  अ॒न्तरि॑क्षस्य॒ पोषे॑ण । स॒र्वप॑शु॒-माद॑धे ॥ अजी॑जनन्-न॒मृतं॒ मर्त्या॑सः । अ॒स्रे॒माणं॑ त॒रणिं॑ ॅवी॒डुज॑म्भम् । दश॒ स्वसा॑रो अ॒ग्रुवः॑ समी॒चीः । पुमाꣳ॑सं जा॒तम॒भि सꣳर॑भन्ताम् ॥ प्र॒जाप॑तेस्त्वा प्रा॒णेनाभि॒ प्राणि॑मि । पू॒ष्णः पोषे॑ण॒ मह्य᳚म् । दी॒र्घा॒यु॒त्वाय॑ श॒तशा॑रदाय । श॒तꣳ श॒रद्भ्य॒ आयु॑षे॒ वर्च॑से \textbf{ 19} \newline
                  \newline
                                \textbf{ TB 1.2.1.20} \newline
                  जी॒वात्वै पुण्या॑य ॥ अ॒हं त्वद॑स्मि॒ मद॑सि॒ त्वमे॒तत् । ममा॑सि॒ योनि॒स्तव॒ योनि॑रस्मि । ममै॒व सन्वह॑ ह॒व्यान्य॑ग्ने । पु॒त्रः पि॒त्रे लो॑क॒कृ-ज्जा॑तवेदः ॥ प्रा॒णे त्वा॒ ऽमृत॒माद॑धामि । अ॒न्ना॒दम॒न्नाद्या॑य । गो॒प्तारं॒ गुप्त्यै᳚ ॥ सु॒गा॒र्.॒ह॒प॒त्यो वि॒दह॒न्नरा॑तीः । उ॒षसः॒ श्रेय॑सीः श्रेयसी॒र् दध॑त् \textbf{ 20} \newline
                  \newline
                                \textbf{ TB 1.2.1.21} \newline
                  अग्ने॑ स॒पत्नाꣳ॑ अप॒ बाध॑मानः । रा॒यस्पोष॒-मिष॒मूर्ज॑-म॒स्मासु॑ धेहि ॥ इ॒मा उ॒ मामुप॑तिष्ठन्तु॒ रायः॑ । आ॒भिः प्र॒जाभि॑रि॒ह सं ॅव॑सेय । इ॒हो इडा॑ तिष्ठतु विश्वरू॒पी । मद्ध्ये॒ वसो᳚र् दीदिहि जातवेदः ॥ ओज॑से॒ बला॑य॒ त्वोद्य॑च्छे । वृष॑णे॒ शुष्मा॒यायु॑षे॒ वर्च॑से । स॒प॒त्न॒तूर॑सि वृत्र॒तूः । यस्ते॑ दे॒वेषु॑ महि॒मा सु॑व॒र्गः \textbf{ 21} \newline
                  \newline
                                \textbf{ TB 1.2.1.22} \newline
                  यस्त॑ आ॒त्मा प॒शुषु॒ प्रवि॑ष्टः । पुष्टि॒र्या ते॑ मनु॒ष्ये॑षु पप्र॒थे । तया॑ नो अग्ने जु॒षमा॑ण॒ एहि॑ ॥ दि॒वः पृ॑थि॒व्याः पर्य॒न्तरि॑क्षात् । वाता᳚त् प॒शुभ्यो॒ अद्ध्योष॑धीभ्यः । यत्र॑यत्र जातवेदः सं ब॒भूथ॑ । ततो॑ नो अग्ने जु॒षमा॑ण॒ एहि॑ ॥ प्राची॒मनु॑ प्र॒दिशं॒ प्रेहि॑ वि॒द्वान् । अ॒ग्नेर॑ग्ने पु॒रो अ॑ग्निर्-भवे॒ह । विश्वा॒ आशा॒ दीद्या॑नो॒ वि भा॑हि \textbf{ 22} \newline
                  \newline
                                \textbf{ TB 1.2.1.23} \newline
                  ऊर्जं॑ नो धेहि द्वि॒पदे॒ चतु॑ष्पदे ॥ अन्व॒ग्निरु॒षसा॒-मग्र॑-मख्यत् । अन्वहा॑नि प्रथ॒मो जा॒तवे॑दाः । अनु॒ सूर्य॑स्य पुरु॒त्रा च॑ र॒श्मीन् । अनु॒ द्यावा॑पृथि॒वी आत॑तान ॥ विक्र॑मस्व म॒हाꣳ अ॑सि । वे॒दि॒षन्-मानु॑षेभ्यः । त्रि॒षु लो॒केषु॑ जागृहि ॥ यदि॒दं दि॒वो यद॒दः पृ॑थि॒व्याः । सं॒ ॅवि॒दा॒ने रोद॑सी सं बभू॒वतुः॑ \textbf{ 23} \newline
                  \newline
                                \textbf{ TB 1.2.1.24} \newline
                  तयोः᳚ पृ॒ष्ठे सी॑दतु जा॒तवे॑दाः । श॒भूंः प्र॒जाभ्य॑-स्त॒नुवे᳚ स्यो॒नः ॥ प्रा॒णं त्वा॒ऽमृत॒ आद॑धामि । अ॒न्ना॒दम॒न्नाद्या॑य । गो॒प्तारं॒ गुप्त्यै᳚ । यत्ते॑ शुक्र शु॒क्रं ॅवर्चः॑ शु॒क्रा त॒नूः । शु॒क्रं ज्योति॒-रज॑स्रम् । तेन॑ मे दीदिहि॒ तेन॒ त्वाऽऽद॑धे । अ॒ग्निना᳚ऽऽग्ने॒ ब्रह्म॑णा । आ॒न॒शे व्या॑नशे॒ सर्व॒मायु॒र् व्या॑नशे । \textbf{ 24} \newline
                  \newline
                                \textbf{ TB 1.2.1.25} \newline
                  नर्य॑ प्र॒जां मे॑ गोपाय । अ॒मृ॒त॒त्वाय॑ जी॒वसे᳚ । जा॒तां ज॑नि॒ष्यमा॑णां च । अ॒मृते॑ स॒त्ये प्रति॑ष्ठिताम् ॥ अथ॑र्व पि॒तुं मे॑ गोपाय । रस॒मन्न॑मि॒हायु॑षे । अद॑ब्धा॒यो-ऽशी॑ततनो । अवि॑षं नः पि॒तुं कृ॑णु ॥ शꣳस्य॑ प॒शून् मे॑ गोपाय । द्वि॒पादो॒ ये चतु॑ष्पदः \textbf{ 25} \newline
                  \newline
                                \textbf{ TB 1.2.1.26} \newline
                  अ॒ष्टाश॑फाश्च॒ य इ॒हाग्ने᳚ । ये चैक॑शफा आशु॒गाः ॥ सप्र॑थ स॒भां मे॑ गोपाय । ये च॒ सभ्याः᳚ सभा॒सदः॑ । तानि॑न्द्रि॒याव॑तः कुरु । सर्व॒मायु॒-रुपा॑सताम् ॥ अहे॑बुद्ध्निय॒ मन्त्रं॑ मे गोपाय । यमृष॑यस्त्रैवि॒दा वि॒दुः । ऋचः॒ सामा॑नि॒ यजूꣳ॑षि । सा हि श्रीर॒मृता॑ स॒ताम् । \textbf{ 26} \newline
                  \newline
                                \textbf{ TB 1.2.1.27} \newline
                  चतुः॑ शिखण्डा युव॒तिः सु॒पेशाः᳚ । घृ॒तप्र॑तीका॒ भुव॑नस्य॒ मद्ध्ये᳚ । म॒र्मृ॒ज्यमा॑ना मह॒ते सौभ॑गाय । मह्यं॑ धुक्ष्व॒ यज॑मानाय॒ कामान्॑ ॥ इ॒हैव सन्तत्र॑ स॒तो वो॑ अग्नयः । प्रा॒णेन॑ वा॒चा मन॑सा बिभर्मि । ति॒रो मा॒ सन्त॒मायु॒र्मा प्रहा॑सीत् । ज्योति॑षा वो वैश्वान॒रे-णोप॑तिष्ठे ॥ प॒ञ्च॒धाऽग्नीन्-व्य॑क्रामत् । वि॒राट्थ् सृ॒ष्टा प्र॒जाप॑तेः ( ) । ऊ॒र्द्ध्वाऽऽरो॑हद्-रोहि॒णी । योनि॑र॒ग्नेः प्रति॑ष्ठितिः । \textbf{ 27} \newline
                  \newline
                                    (वि॒श॒न्तु॒ नः॒ - पु॒रु॒चीर् - वि॑धेम - नि॒धाय॒ - यत् ते - ऽप्र॑दाहाय - बृह॒त्यो᳚ - ब्रह्म॑णा - दुवस्यत - वि॒श्ववा॑र - इ॒म - मृ॑ञ्जते - पुरो॒गां - प्रज॑नयि॒ष्यथो॑ - जनि॒ष्यते᳚ऽ - स्मै॒ - मम॑ - महि॒म्ना - वर्च॑से॒ - दध॑थ् - सुव॒र्गा - भा॑हि - संबभू॒वतु॒ - रायु॒र् व्या॑नशे॒ - चतु॑ष्पदः - स॒तां - प्र॒जाप॑ते॒र् द्वे च॑) \textbf{(A1)} \newline \newline
                \textbf{ 1.2.2      अनुवाकं   2 -विषूवन्नामकं मुख्यमह, तदुभयपार्श्ववर्तीनि चत्वार्यहानि चोच्यन्ते} \newline
                                \textbf{ TB 1.2.2.1} \newline
                  नवै॒तान्यहा॑नि भवन्ति । नव॒ वै सु॑व॒र्गा लो॒काः । यदे॒तान्यहा᳚-न्युप॒यन्ति॑ । न॒वस्वे॒व तथ् सु॑व॒र्गेषु॑ लो॒केषु॑ स॒त्रिणः॑ प्रति॒तिष्ठ॑न्तो यन्ति ॥ अ॒ग्नि॒ष्टो॒माः परः॑ सामानः का॒र्या॑ इत्या॑हुः । अ॒ग्नि॒ष्टो॒मस॑मिंतः सुव॒र्गो लो॒क इति॑ । द्वाद॑शा-ग्निष्टो॒मस्य॑ स्तो॒त्राणि॑ । द्वाद॑श॒ मासाः᳚ संॅवथ्स॒रः ॥ तत् तन्न सूर्क्ष्य᳚म् । उ॒क्थ्या॑ ए॒व स॑प्तद॒शाः परः॑ सामानः का॒र्याः᳚ \textbf{ 28} \newline
                  \newline
                                \textbf{ TB 1.2.2.2} \newline
                  प॒शवो॒ वा उ॒क्थानि॑ । प॒शू॒नामव॑-रुद्ध्यै ॥ वि॒श्व॒जि॒द॒भि॒जिता॑-वग्निष्टो॒मौ ॥ उ॒क्थ्याः᳚ सप्तद॒शाः परः॑ सामानः । ते सꣳस्तु॑ता वि॒राज॑म॒भि संप॑द्यन्ते । द्वे चर्चा॒वति॑ रिच्येते । एक॑या॒ गौरति॑रिक्तः । एक॒याऽऽयु॑रू॒नः । सु॒व॒र्गो वै लो॒को ज्योतिः॑ । ऊर्ग् वि॒राट् \textbf{ 29} \newline
                  \newline
                                \textbf{ TB 1.2.2.3} \newline
                  सु॒व॒र्गमे॒व तेन॑ लो॒कम॒भि ज॑यन्ति ॥ यत् परꣳ॒॒ राथ॑न्तरम् । तत् प्र॑थ॒मेऽह॑न्-का॒र्य᳚म् । बृ॒हद्-द्वि॒तीये᳚ । वै॒रू॒पं तृ॒तीये᳚ । वै॒रा॒जं च॑तु॒र्थे । शा॒क्व॒रं प॑ञ्च॒मे । रै॒व॒तꣳ ष॒ष्ठे । तदु॑ पृ॒ष्ठेभ्यो॒ नय॑न्ति ॥ स॒तंन॑य ए॒ते ग्रहा॑ गृह्यन्ते \textbf{ 30} \newline
                  \newline
                                \textbf{ TB 1.2.2.4} \newline
                  अ॒ति॒ग्रा॒ह्याः᳚ परः॑ सामसु । इ॒माने॒वैतैर् लो॒कान्थ् संत॑न्वन्ति ॥ मि॒थु॒ना ए॒ते ग्रहा॑ गृह्यन्ते । अ॒ति॒ग्रा॒ह्याः᳚ परः॑ सामसु । मि॒थु॒नमे॒व तैर् यज॑माना॒ अव॑रुन्धते ॥ बृ॒हत् पृ॒ष्ठं भ॑वति । बृ॒हद् वै सु॑व॒र्गो लो॒कः । बृ॒ह॒तैव सु॑व॒र्गं ॅलो॒कं ॅय॑न्ति ॥ त्र॒य॒स्त्रिꣳ॒॒शि नाम॒ साम॑ । माद्ध्य॑न्दिने॒ पव॑माने भवति \textbf{ 31} \newline
                  \newline
                                \textbf{ TB 1.2.2.5} \newline
                  त्रय॑स्त्रिꣳश॒द्वै दे॒वताः᳚ । दे॒वता॑ ए॒वाव॑रुन्धते ॥ ये वा इ॒तः परा᳚ञ्चꣳ संॅवथ्स॒र-मु॑प॒ यन्ति॑ । न है॑नं॒ ते स्व॒स्ति सम॑श्ञुवते । अथ॒ ये॑ऽमुतो॒ऽर्वाञ्च॑मुप॒ यन्ति॑ । ते है॑नꣳ स्व॒स्ति सम॑श्ञुवते । ए॒तद्वा अ॒मुतो॒ऽर्वाञ्च॒मुप॑ यन्ति । यदे॒वम् । यो ह॒ खलु॒ वाव प्र॒जाप॑तिः । स उ॑ वे॒वेन्द्रः॑ ( ) । तदु॑ दे॒वेभ्यो॒ नय॑न्ति । \textbf{ 32} \newline
                  \newline
                                    (का॒र्या॑-वि॒राड् - गृ॑ह्यन्ते॒ - पव॑माने भव॒ती - न्द्र॒ एकं॑ च) \textbf{(A2)} \newline \newline
                \textbf{ 1.2.3      अनुवाकं   3 - विषुवद्दिनेऽतिग्राह्यविशेषाः} \newline
                                \textbf{ TB 1.2.3.1} \newline
                  संत॑ति॒र्वा ए॒ते ग्रहाः᳚ । यत् परः॑ सामानः । वि॒षू॒वान्-दि॑वाकी॒र्त्य᳚म् । यथा॒ शाला॑यै॒ पक्ष॑सी । ए॒वꣳ सं॑ॅवथ्स॒रस्य॒ पक्ष॑सी । यदे॒तेन गृ॒ह्येरन्न्॑ । विषू॑ची संॅवथ्स॒रस्य॒ पक्ष॑सी॒ व्यव॑स्रꣳ सेयाताम् । आर्ति॒मार्च्छे॑युः । यदे॒ते गृ॒ह्यन्ते᳚ । यथा॒ शाला॑यै॒ पक्ष॑सी मद्ध्य॒मं-ॅवꣳ॒॒शम॒भि स॑मा॒यच्छ॑ति \textbf{ 33} \newline
                  \newline
                                \textbf{ TB 1.2.3.2} \newline
                  ए॒वꣳ सं॑ॅवथ्स॒रस्य॒ पक्ष॑सी दिवाकी॒र्त्य॑म॒भि संत॑न्वन्ति । नार्ति॒मार्च्छ॑न्ति ॥ ए॒क॒विꣳ॒॒श-मह॑र्भवति । शु॒क्राग्रा॒ ग्रहा॑ गृह्यन्ते । प्रत्युत्त॑ब्ध्यै सय॒त्वाय॑ ॥ सौ॒र्य॑ ए॒तदहः॑ प॒शुराल॑भ्यते । सौ॒र्यो॑ऽतिग्रा॒ह्यो॑ गृह्यते । अह॑रे॒व रू॒पेण॒ सम॑र्द्धयन्ति । अथो॒ अह्न॑ ए॒वैष ब॒लिर् ह्रि॑यते ॥ स॒प्तै-तदह॑रति-ग्रा॒ह्या॑ गृह्यन्ते \textbf{ 34} \newline
                  \newline
                                \textbf{ TB 1.2.3.3} \newline
                  स॒प्त वै शी॑र्.ष॒ण्याः᳚ प्रा॒णाः । अ॒सावा॑दि॒त्यः शिरः॑ प्र॒जाना᳚म् । शी॒र्.॒षन्ने॒व प्र॒जानां᳚ प्रा॒णान् द॑धाति । तस्मा᳚थ्स॒प्त शी॒र्.॒षन् प्रा॒णाः ॥ इन्द्रो॑ वृ॒त्रꣳ ह॒त्वा । असु॑रान् परा॒भाव्य॑ । स इ॒माॅल्लो॒का-न॒भ्य॑जयत् । तस्या॒सौ लो॒कोऽन॑भिजित आसीत् । तं ॅवि॒श्वक॑र्मा भू॒त्वाऽभ्य॑जयत् । यद्-वै᳚श्वकर्म॒णो गृ॒ह्यते᳚ \textbf{ 35} \newline
                  \newline
                                \textbf{ TB 1.2.3.4} \newline
                  सु॒व॒र्गस्य॑ लो॒कस्या॒-भिजि॑त्यै ॥ प्र वा ए॒ते᳚ऽस्माल् लो॒का-च्च्य॑वन्ते । ये वै᳚श्वकर्म॒णं गृ॒ह्णते᳚ । आ॒दि॒त्यश्श्वो गृ॑ह्यते । इ॒यं ॅवा अदि॑तिः । अ॒स्यामे॒व प्रति॑तिष्ठन्ति ॥ अ॒न्यो᳚न्यो गृह्येते । विश्वा᳚न्ये॒वान्येन॒ कर्मा॑णि कुर्वा॒णा य॑न्ति । अ॒स्याम॒न्येन॒ प्रति॑ तिष्ठन्ति ॥ तावाऽप॑रा॒र्द्धाथ् सं॑ॅवथ्स॒रस्या॒-न्यो᳚न्यो गृह्येते ( ) ॥ तावु॒भौ स॒ह म॑हाव्र॒ते गृ॑ह्येते । य॒ज्ञ्स्यै॒वान्तं॑ ग॒त्वा । उ॒भयो᳚र् लो॒कयोः॒ प्रति॑ तिष्ठन्ति ॥ अ॒र्क्य॑मु॒क्थं भ॑वति । अ॒न्नाद्य॒स्या-व॑रुद्ध्यै । \textbf{ 36} \newline
                  \newline
                                    (स॒मा॒यच्छ॑ - त्यतिग्रा॒ह्या॑ गृह्यन्ते - गृ॒ह्यते॑ - संॅवथ्स॒रस्था॒न्यो᳚न्यो गृह्येते॒ पञ्च॑ च ) \textbf{(A3)} \newline \newline
                \textbf{ 1.2.4      अनुवाकं   4 - तस्मिन्नेव दिने दिवाकीर्त्यनामानि सामानि} \newline
                                \textbf{ TB 1.2.4.1} \newline
                  ए॒क॒विꣳ॒॒श ए॒ष भ॑वति । ए॒तेन॒ वै दे॒वा ए॑कविꣳ॒॒शेन॑ । आ॒दि॒त्यमि॒त उ॑त्त॒मꣳ सु॑व॒र्गं ॅलो॒क-मारो॑हयन्न् । स वा ए॒ष इ॒त ए॑कविꣳ॒॒शः । तस्य॒ दशा॒वस्ता॒दहा॑नि । दश॑ प॒रस्ता᳚त् । स वा ए॒ष वि॒राज्यु॑भ॒यतः॒ प्रति॑ष्ठितः । वि॒राजि॒ हि वा ए॒ष उ॑भ॒यतः॒ प्रति॑ष्ठितः । तस्मा॑दन्त॒रेमौ लो॒कौ यन्न् । सर्वे॑षु सुव॒र्गेषु॑ लो॒के-ष्व॑भि॒तप॑न्नेति । \textbf{ 37} \newline
                  \newline
                                \textbf{ TB 1.2.4.2} \newline
                  दे॒वा वा आ॑दि॒त्यस्य॑ सुव॒र्गस्य॑ लो॒कस्य॑ । परा॑चोऽतिपा॒दाद॑बिभयुः । तं छन्दो॑भिरदृꣳ ह॒न्धृत्यै᳚ । दे॒वा वा आ॑दि॒त्यस्य॑ सुव॒र्गस्य॑ लो॒कस्य॑ । अवा॑चोऽवपा॒दाद॑बिभयुः । तं प॒ञ्चभी॑ र॒श्मिभि॒-रुद॑वयन्न् । तस्मा॑देकविꣳ॒॒शे ऽह॒न् पञ्च॑ दिवाकी॒र्त्या॑नि क्रियन्ते । र॒श्मयो॒ वै दि॑वाकी॒र्त्या॑नि ॥ ये गा॑य॒त्रे । ते गा॑य॒त्रीषूत्त॑रयोः॒ पव॑मानयोः \textbf{ 38} \newline
                  \newline
                                \textbf{ TB 1.2.4.3} \newline
                  म॒हादि॑वाकीर्त्यꣳ॒॒ होतुः॑ पृ॒ष्ठम् । वि॒क॒र्णं ब्र॑ह्मसा॒मम् । भा॒सो᳚ऽग्निष्टो॒मः ॥ अथै॒तानि॒ परा॑णि । परै॒र्वै दे॒वा आ॑दि॒त्यꣳ सु॑व॒र्गं ॅलो॒कम॑पारयन्न् । यदपा॑रयन्न् । तत् परा॑णां पर॒त्वम् । पा॒रय॑न्त्येनं॒ परा॑णि । य ए॒वं ॅवेद॑ । अथै॒तानि॒ स्परा॑णि ( ) । स्परै॒र्वै दे॒वा आ॑दि॒त्यꣳ सु॑व॒र्गं ॅलो॒कम॑स्पारयन्न् । यदस्पा॑रयन्न् । तथ् स्परा॑णाꣳ स्पर॒त्वम् । स्पा॒रय॑न्त्येनꣳ॒॒ स्परा॑णि । य ए॒वं ॅवेद॑ । \textbf{ 39} \newline
                  \newline
                                    (ए॒ति॒-पव॑मानयोः॒-स्परा॑णी॒ पञ्च॑ च) \textbf{(A4)} \newline \newline
                \textbf{ 1.2.5      अनुवाकं   5 - पशवः वैष्णवाद्या नव} \newline
                                \textbf{ TB 1.2.5.1} \newline
                  अप्र॑तिष्ठां॒ ॅवा ए॒ते ग॑च्छन्ति । येषाꣳ॑ संॅवथ्स॒रेऽना॒प्तेऽथ॑ । ए॒का॒द॒शिन्या॒प्यते᳚ ॥ वै॒ष्ण॒वं ॅवा॑म॒न-माल॑भन्ते । य॒ज्ञो वै विष्णुः॑ । य॒ज्ञ्मे॒वाल॑भन्ते॒ प्रति॑ष्ठित्यै । ऐ॒न्द्रा॒ग्न-माल॑भन्ते । इ॒न्द्रा॒ग्नी वै दे॒वाना॒-मया॑तयामानौ । ये ए॒व दे॒वते॒ अया॑तयाम्नी । ते ए॒वाल॑भन्ते \textbf{ 40} \newline
                  \newline
                                \textbf{ TB 1.2.5.2} \newline
                  वै॒श्व॒दे॒व-माल॑भन्ते । दे॒वता॑ ए॒वाव॑-रुन्धते । द्या॒वा॒पृ॒थि॒व्यां᳚ धे॒नु-माल॑भन्ते । द्यावा॑पृथि॒व्योरे॒व प्रति॑ तिष्ठन्ति । वा॒य॒व्यं॑ ॅव॒थ्समाल॑भन्ते । वा॒युरे॒वैभ्यो॑ यथाऽऽयत॒नाद्-दे॒वता॒ अव॑रुन्धे । आ॒दि॒त्यामविं॑ ॅव॒शा-माल॑भन्ते । इ॒यं ॅवा अदि॑तिः । अ॒स्यामे॒व प्रति॑ तिष्ठन्ति । मै॒त्रा॒व॒रु॒णी-माल॑भन्ते \textbf{ 41} \newline
                  \newline
                                \textbf{ TB 1.2.5.3} \newline
                  मि॒त्रेणै॒व य॒ज्ञ्स्य॒ स्वि॑ष्टꣳ शमयन्ति । वरु॑णेन॒ दुरि॑ष्टम् । प्रा॒जा॒प॒त्यं तू॑प॒रं म॑हाव्र॒त आल॑भन्ते । प्रा॒जा॒प॒त्यो॑ऽतिग्रा॒ह्यो॑ गृह्यते । अह॑रे॒व रू॒पेण॒ सम॑र्द्धयन्ति । अथो॒ अह्न॑ ए॒वैष ब॒लिर् ह्रि॑यते । आ॒ग्ने॒यमाल॑भन्ते॒ प्रति॒ प्रज्ञा᳚त्यै ॥ अ॒ज॒पे॒त्वान्. वा ए॒ते पूर्वै॒र्मासै॒र-व॑रुन्धते । यदे॒ते ग॒व्याः प॒शव॑ आल॒भ्यन्ते᳚ । उ॒भये॑षां पशू॒ना-मव॑रुद्ध्यै ( ) । \textbf{ 42} \newline
                  \newline
                                \textbf{ TB 1.2.5.4} \newline
                  यदति॑रिक्ता-मेकाद॒शिनी॑-मा॒लभे॑रन्न् । अप्रि॑यं॒ भ्रातृ॑व्य-म॒भ्यति॑रिच्येत । यद् द्वौद्वौ॑ प॒शू स॒मस्ये॑युः । कनी॑य॒ आयुः॑ कुर्वीरन्न् । यदे॒ते ब्राह्म॑णवन्तः प॒शव॑ आल॒भ्यन्ते᳚ । नाप्रि॑यं॒ भ्रातृ॑व्य-म॒भ्य॑ति॒रिच्य॑ते । न कनी॑य॒ आयुः॑ कुर्वते । \textbf{ 43} \newline
                  \newline
                                    (ते-ए॒वाल॑भन्ते-मैत्रावरु॒णीमाल॑भ॒न्ते-ऽव॑रुद्ध्यै-+स॒प्त च॑) \textbf{(A5)} \newline \newline
                \textbf{ 1.2.6      अनुवाकं   6 - महाव्रतम्} \newline
                                \textbf{ TB 1.2.6.1} \newline
                  प्र॒जाप॑तिः प्र॒जाः सृ॒ष्ट्वा वृ॒त्तो॑ऽशयत् । तं दे॒वा भू॒तानाꣳ॒॒ रसं॒ तेजः॑ स॒भृंत्य॑ । तेनै॑नमभिषज्यन्न् । म॒हान॑वव॒र्तीति॑ । तन् म॑हाव्र॒तस्य॑ महाव्रत॒त्वम् । म॒हद्-व्र॒तमिति॑ । तन् म॑हाव्र॒तस्य॑ महाव्रत॒त्वम् । म॒ह॒तो व्र॒तमिति॑ । तन् म॑हाव्र॒तस्य॑ महाव्रत॒त्वम् ॥ प॒ञ्च॒विꣳ॒॒शः स्तोमो॑ भवति \textbf{ 44} \newline
                  \newline
                                \textbf{ TB 1.2.6.2} \newline
                  चतु॑र्विꣳश-त्यर्द्धमासः संॅवथ्स॒रः । यद् वा ए॒तस्मिन्᳚थ् संॅवथ्स॒रे ऽधि॒प्राजा॑यत । तदन्नं॑ पञ्चविꣳ॒॒श-म॑भवत् ॥ म॒द्ध्य॒तः क्रि॑यते । म॒द्ध्य॒तो ह्यन्न॑मशि॒तं धि॒नोति॑ । अथो॑ मद्ध्य॒त ए॒व प्र॒जाना॒मूर्ग्धी॑यते ॥ अथ॒ यद्वा इ॒दम॑न्त॒तः क्रि॒यते᳚ । तस्मा॑दुद॒न्ते प्र॒जाः समे॑धन्ते । अ॒न्त॒तः क्रि॑यते प्र॒जन॑नायै॒व ॥ त्रि॒वृच्छिरो॑ भवति \textbf{ 45} \newline
                  \newline
                                \textbf{ TB 1.2.6.3} \newline
                  त्रे॒धा॒ वि॒हि॒तꣳ हि शिरः॑ । लोम॑ छ॒वीरस्थि॑ ॥ परा॑चा स्तुवन्ति । तस्मा॒त् तथ् स॒दृगे॒व । न मेद्य॒तोऽनु॑ मेद्यति । न कृश्य॒तोऽनु॑ कृश्यति ॥ प॒ञ्च॒द॒शो᳚ऽन्यः प॒क्षो भ॑वति । स॒प्त॒द॒शो᳚ऽन्यः । तस्मा॒द्-वयाꣳ॑स्य-न्यत॒रम॒र्द्धम॒भि प॒र्याव॑र्तन्ते । अ॒न्य॒त॒रतो॒ हि तद्-गरी॑यः क्रि॒यते᳚ । \textbf{ 46} \newline
                  \newline
                                \textbf{ TB 1.2.6.4} \newline
                  प॒ञ्च॒विꣳ॒॒श आ॒त्मा भ॑वति । तस्मा᳚न्-मद्ध्य॒तः प॒शवो॒ वरि॑ष्ठाः ॥ ए॒क॒विꣳ॒॒शं पुच्छ᳚म् । द्वि॒पदा॑सु स्तुवन्ति॒ प्रति॑ष्ठित्यै ॥ सर्वे॑ण स॒ह स्तु॑वन्ति । सर्वे॑ण॒ ह्या᳚त्मना᳚ऽऽत्म॒न्वी । स॒होत्पत॑न्ति ॥ एकै॑का॒-मुच्छिꣳ॑षन्ति । आ॒त्मन्न्. ह्यङ्गा॑नि ब॒द्धानि॑ ॥ न वा ए॒तेन॒ सर्वः॒ पुरु॑षः \textbf{ 47} \newline
                  \newline
                                \textbf{ TB 1.2.6.5} \newline
                  यदि॒त इ॑तो॒ लोमा॑नि द॒तो न॒खान् । प॒रि॒मादः॑ क्रियन्ते । तान्ये॒व तेन॒ प्रत्यु॑प्यन्ते ॥ औदु॑म्बर॒स्तल्पो॑ भवति । ऊर्ग्वा अन्न॑मुदु॒म्बरः॑ । ऊ॒र्ज ए॒वान्नाद्य॒स्या-व॑रुद्ध्यै ॥ यस्य॑ तल्प॒सद्य॒-मन॑भिजितꣳ॒॒ स्यात् । स दे॒वानाꣳ॒॒ साम्य॑क्षे । त॒ल्प॒सद्य॑-म॒भिज॑या॒नीति॒ तल्प॑मा॒-रुह्योद्-गा॑येत् । त॒ल्प॒सद्य॑-मे॒वाभिज॑यति \textbf{ 48} \newline
                  \newline
                                \textbf{ TB 1.2.6.6} \newline
                  यस्य॑ तल्प॒सद्य॑-म॒भिजि॑तꣳ॒॒ स्यात् । स दे॒वानाꣳ॒॒ साम्य॑क्षे । त॒ल्प॒सद्यं॒ मा परा॑जे॒षीति॒ तल्प॑-मा॒रुह्योद्-गा॑येत् । न त॑ल्प॒सद्यं॒ परा॑जयते ॥ प्ले॒ङ्खे शꣳ॑सति । महो॒ वै प्ले॒ङ्खः । मह॑स ए॒वान्नाद्य॒स्या-व॑रुद्ध्यै ॥ दे॒वा॒सु॒राः संॅय॑त्ता आसन्न् । त आ॑दि॒त्ये व्याय॑च्छन्त । तं दे॒वाः सम॑जयन्न् \textbf{ 49} \newline
                  \newline
                                \textbf{ TB 1.2.6.7} \newline
                  ब्रा॒ह्म॒णश्च॑ शू॒द्रश्च॑ चर्मक॒र्ते व्याय॑च्छेते । दैव्यो॒ वै वर्णो᳚ ब्राह्म॒णः । अ॒स॒र्यः॑ शू॒द्रः । इ॒मे॑ऽराथ् सुरि॒मे सु॑भू॒त-म॑क्र॒-न्नित्य॑न्यत॒रो ब्रू॑यात् । इ॒म उ॑द्वासीका॒रिण॑ इ॒मे दु॑र्भू॒त-म॑क्र॒न्नित्य॑न्यत॒रः । यदे॒वैषाꣳ॑ सुकृ॒तं ॅया राद्धिः॑ । तद॑न्यत॒रो॑-ऽभिश्री॑णाति । यदे॒वैषां᳚ दुष्कृ॒तं ॅयाऽरा᳚द्धिः । तद॑न्यत॒रो-ऽप॑हन्ति । ब्रा॒ह्म॒णः सं ज॑यति ( ) । अ॒मुमे॒वादि॒त्यं भ्रातृ॑व्यस्य॒ संॅवि॑न्दन्ते । \textbf{ 50} \newline
                  \newline
                                    (भ॒व॒ति॒ - भ॒व॒ति॒ - क्रि॒यते॒ - पुरु॑षो - जयत्य - जय - ञ्जय॒त्येकं॑ च) \textbf{(A6)} \newline \newline
                \textbf{PrapAtaka Korvai with starting  words of 1 tO 6 anuvAkams :-} \newline
        (उ॒द्ध्य॒न्यमा॑नं॒ - नवै॒तानि॒ - सन्त॑ति - रेकविꣳ॒॒श ए॒षो - ऽप्र॑तिष्ठां - प्र॒जाप॑तिर् वृ॒त्तः षट् ) \newline

        \textbf{korvai with starting words of 1, 11, 21 series of dasinis :-} \newline
        (उ॒द्ध॒न्यमा॑नꣳ - शो॒चिष्के॒शो - ऽग्ने॑ स॒पत्ना॑ - नतिग्रा॒ह्या॑ - वैश्वदे॒वमाल॑भन्ते पञ्चा॒शत् ) \newline

        \textbf{first and last  word of second prapAtakam :-} \newline
        (उ॒द्ध॒न्यमा॑नꣳ॒॒ - संॅवि॑न्दन्ते ) \newline 

       

        ॥ हरिः॑ ॐ ॥
॥ कृष्ण यजुर्वेदीय तैत्तिरीय ब्राह्मणे प्रथमाष्टके द्विदीयः प्रपाठकः समाप्तः ॥
=============================== \newline
        \pagebreak
        
        
        
     \addcontentsline{toc}{section}{ 1.3     प्रथमाष्टके तृतीय प्रपाठकः - वाजपेयब्राह्मणं}
     \markright{ 1.3     प्रथमाष्टके तृतीय प्रपाठकः - वाजपेयब्राह्मणं \hfill https://www.vedavms.in \hfill}
     \section*{ 1.3     प्रथमाष्टके तृतीय प्रपाठकः - वाजपेयब्राह्मणं }
                \textbf{ 1.3.1     अनुवाकं   1 - पुनराधेयशेषः आज्यभागयोर्विशेषः} \newline
                                \textbf{ TB 1.3.1.1} \newline
                  दे॒वा॒सु॒राः सं ॅय॑त्ता आसन्न् । ते दे॒वा वि॑ज॒य-मु॑प॒यन्तः॑ । अ॒ग्नीषोम॑यो-स्तेज॒स्विनी᳚स्त॒नूः सं न्य॑दधत । इ॒दमु॑ नो भविष्यति । यदि॑ नो जे॒ष्यन्तीति॑ । तेना॒ग्नीषोमा॒-वपा᳚क्रामताम् । ते दे॒वा वि॒जित्य॑ । अ॒ग्नीषोमा॒-वन्वै᳚च्छन्न् । ते᳚ऽग्नि-मन्व॑विन्दन्-नृ॒तुषूथ् स॑न्नम् । तस्य॒ विभ॑क्तीभि-स्तेज॒स्विनी᳚स्त॒नू-रवा॑रुन्धत \textbf{ 1} \newline
                  \newline
                                \textbf{ TB 1.3.1.2} \newline
                  ते सोम॒-मन्व॑विन्दन्न् । तम॑घ्नन्न् । तस्य॑ यथाऽभि॒ज्ञाय॑म् त॒नूर् व्य॑गृह्णत । ते ग्रहा॑ अभवन्न् । तद्-ग्रहा॑णां ग्रह॒त्वम् । यस्यै॒वं ॅवि॒दुषो॒ ग्रहा॑ गृ॒ह्यन्ते᳚ । तस्य॒ त्वे॑व गृ॑ही॒ताः ॥ नाना᳚ग्नेयं पुनरा॒धेये॑ कुर्यात् । यदना᳚ग्नेयं पुनरा॒धेये॑ कु॒र्यात् । व्यृ॑द्धमे॒व तत् \textbf{ 2} \newline
                  \newline
                                \textbf{ TB 1.3.1.3} \newline
                  अना᳚ग्नेयं॒ ॅवा ए॒तत् क्रि॑यते । यथ् स॒मिध॒-स्तनू॒नपा॑तमि॒डो ब॒र्.॒हिर्-य॑जति ॥ उ॒भावा᳚ग्ने॒या-वाज्य॑भागौ स्याताम् ॥ अना᳚ज्यभागौ-भवत॒ इत्या॑हुः । यदु॒भावा᳚ग्ने॒याव॒न्वञ्चा॒विति॑ । अ॒ग्नये॒ पव॑माना॒योत्त॑रः स्यात् । यत् पव॑मानाय । तेनाज्य॑ भागः । तेन॑ सौ॒म्यः ॥ बुध॑न्वत्याग्ने॒य-स्याज्य॑-भागस्य पुरोऽनुवा॒क्या॑ भवति \textbf{ 3} \newline
                  \newline
                                \textbf{ TB 1.3.1.4} \newline
                  यथा॑ सु॒प्तं बो॒धय॑ति । ता॒दृगे॒व तत् ॥ अ॒ग्निन्य॑क्ताः पत्नी संॅया॒जाना॒मृचः॑ स्युः । तेना᳚ग्ने॒यꣳ सर्वं॑ भवति ॥ ए॒क॒धा ते॑ज॒स्विनीं᳚ दे॒वता॒-मुपै॒तीत्या॑हुः । सैन॑मीश्व॒रा प्र॒दह॒ इति॑ ॥ नेति॑ ब्रूयात् । प्र॒जन॑नं॒ ॅवा अ॒ग्निः । प्र॒जन॑न-मे॒वोपै॒तीति॑ ॥ कृ॒तय॑जुः॒ संभृ॑त संभार॒ इत्या॑हुः \textbf{ 4} \newline
                  \newline
                                \textbf{ TB 1.3.1.5} \newline
                  न स॒भृंत्याः᳚ संभा॒राः । न यजुः॑ का॒र्य॑मिति॑ ॥ अथो॒ खलु॑ । स॒भृंत्या॑ ए॒व स॑भां॒राः । का॒र्यं॑ ॅयजुः॑ । पु॒न॒रा॒धेय॑स्य॒ समृ॑द्ध्यै ॥ तेनो॑पाꣳ॒॒शु प्रच॑रति । एष्य॑ इव॒ वा ए॒षः । यत् पु॑न-रा॒धेयः॑ । यथो॑पाꣳ॒॒शु न॒ष्टमि॒च्छति॑ \textbf{ 5} \newline
                  \newline
                                \textbf{ TB 1.3.1.6} \newline
                  ता॒दृगे॒व तत् ॥ उ॒च्चैः स्वि॑ष्ट॒कृत॒मुथ् सृ॑जति । यथा॑ न॒ष्टं ॅवि॒त्वा प्राहा॒यमिति॑ । ता॒दृगे॒व तत् ॥ ए॒क॒धा ते॑ज॒स्विनीं᳚ दे॒वता॒मुपै॒तीत्या॑हुः । सैन॑मीश्व॒रा प्र॒दह॒ इति॑ । तत्तथा॒ नोपै॑ति । प्र॒या॒जा॒नू॒या॒जेष्वे॒व विभ॑क्तीः कुर्यात् । य॒था॒पू॒र्व-माज्य॑भागौ॒ स्याता᳚म् । ए॒वं प॑त्नी संॅया॒जाः ( ) \textbf{ 6} \newline
                  \newline
                                \textbf{ TB 1.3.1.7} \newline
                  तद्-वै᳚श्वान॒रव॑त्-प्र॒जन॑नवत्तर॒-मुपै॒तीति॑ ॥ तदा॑हुः । व्यृ॑द्धं॒ ॅवा ए॒तत् । अना᳚ग्नेयं॒ ॅवा ए॒तत् क्रि॑यत॒ इति॑ ॥ नेति॑ ब्रूयात् । अ॒ग्निं प्र॑थ॒मं ॅविभ॑क्तीनां ॅयजति । अ॒ग्निमु॑त्त॒मं प॑त्नी सम्ॅया॒जाना᳚म् । तेना᳚ग्ने॒यम् । तेन॒ समृ॑द्धं क्रियत॒ इति॑ । \textbf{ 7} \newline
                  \newline
                                    (अ॒रु॒न्ध॒ - तै॒व तद् - भ॑वति॒ - संभृ॑तसंभार॒ इत्या॑हु - रि॒च्छति॑ - पत्नीसम्ॅया॒जा - +नव॑ च) ( आ1) \textbf{(A1)} \newline \newline
                \textbf{ 1.3.2      अनुवाकं   2 - वाजपेयस्य विधिः} \newline
                                \textbf{ TB 1.3.2.1} \newline
                  दे॒वा वै यथा॒दर्.शं॑ ॅय॒ज्ञानाह॑रन्त । यो᳚ऽग्निष्टो॒मम् । य उ॒क्थ्य᳚म् । यो॑ऽतिरा॒त्रम् । ते स॒हैव सर्वे॑ वाज॒पेय॑-मपश्यन्न् । ते । अ॒न्यो᳚न्यस्मै॒ नाति॑ष्ठन्त । अ॒हम॒नेन॑ यजा॒ इति॑ । ते᳚ऽब्रुवन्न् । आ॒जिम॒स्य धा॑वा॒मेति॑ \textbf{ 8} \newline
                  \newline
                                \textbf{ TB 1.3.2.2} \newline
                  तस्मि॑न्-ना॒जिम॑धावन्न् । तं बृह॒स्पति॒-रुद॑जयत् । तेना॑यजत । स स्वारा᳚ज्य-मगच्छत् । तमिन्द्रो᳚ऽब्रवीत् । माम॒नेन॑ याज॒येति॑ । तेनेन्द्र॑-मयाजयत् । सोऽग्रं॑ दे॒वता॑नां॒ पर्यै᳚त् । अग॑च्छ॒थ्-स्वारा᳚ज्यम् । अति॑ष्ठन्तास्मै॒ ज्यैष्ठ्या॑य । \textbf{ 9} \newline
                  \newline
                                \textbf{ TB 1.3.2.3} \newline
                  य ए॒वं ॅवि॒द्वान्. वा॑ज॒पेये॑न॒ यज॑ते । गच्छ॑ति॒ स्वारा᳚ज्यम् । अग्रꣳ॑ समा॒नानां॒ पर्ये॑ति । तिष्ठ॑न्तेऽस्मै॒ ज्यैष्ठ्या॑य ॥ स वा ए॒ष ब्रा᳚ह्म॒णस्य॑ चै॒व रा॑ज॒न्य॑स्य च य॒ज्ञ्ः ॥ तं ॅवा ए॒तं ॅवा॑ज॒पेय॒ इत्या॑हुः । वा॒जाप्यो॒ वा ए॒षः । वाजꣳ॒॒ ह्ये॑तेन॑ दे॒वा ऐफ्सन्न्॑ ॥ सोमो॒ वै वा॑ज॒पेयः॑ । यो वै सोमं॑ ॅवाज॒पेयं॒ ॅवेद॑ \textbf{ 10} \newline
                  \newline
                                \textbf{ TB 1.3.2.4} \newline
                  वा॒ज्ये॑वैनं॑ पी॒त्वा भ॑वति । आऽस्य॑ वा॒जी जा॑यते ॥ अन्नं॒ ॅवै वा॑ज॒पेयः॑ । य ए॒वं ॅवेद॑ । अत्त्यन्न᳚म् । आऽस्या᳚न्ना॒दो जा॑यते ॥ ब्रह्म॒ वै वा॑ज॒पेयः॑ । य ए॒वं ॅवेद॑ । अत्ति॒ ब्रह्म॒णाऽन्न᳚म् । आऽस्य॑ ब्र॒ह्मा जा॑यते । \textbf{ 11} \newline
                  \newline
                                \textbf{ TB 1.3.2.5} \newline
                  वाग्वै वाज॑स्य प्रस॒वः । य ए॒वं ॅवेद॑ । क॒रोति॑ वा॒चा वी॒र्य᳚म् । ऐनं॑ ॅवा॒चा ग॑च्छति । अपि॑वतीं॒ ॅवाचं॑ ॅवदति ॥ प्र॒जाप॑तिर् दे॒वेभ्यो॑ य॒ज्ञान् व्यादि॑शत् । स आ॒त्मन् वा॑ज॒पेय॑-मधत्त । तं दे॒वा अ॑ब्रुवन्न् । ए॒ष वाव य॒ज्ञ्ः । यद्-वा॑ज॒पेयः॑ \textbf{ 12} \newline
                  \newline
                                \textbf{ TB 1.3.2.6} \newline
                  अप्ये॒व नोऽत्रा॒स्त्विति॑ । तेभ्य॑ ए॒ता उज्जि॑तीः॒ प्राय॑च्छत् ॥ ता वा ए॒ता उज्जि॑तयो॒ व्याख्या॑यन्ते । य॒ज्ञ्स्य॑ सर्व॒त्वाय॑ । दे॒वता॑ना॒-मनि॑र्भागाय ॥ दे॒वा वै ब्रह्म॑ण॒श्चान्न॑स्य च॒ शम॑ल॒मपा᳚घ्नन्न् । यद्-ब्रह्म॑णः॒ शम॑ल॒मासी᳚त् । सा गाथा॑ नाराशꣳ॒॒स्य॑ भवत् । यदन्न॑स्य । सा सुरा᳚ । \textbf{ 13} \newline
                  \newline
                                \textbf{ TB 1.3.2.7} \newline
                  तस्मा॒द्-गाय॑तश्च म॒त्तस्य॑ च॒ न प्र॑ति॒गृह्य᳚म् । यत् प्र॑तिगृह्णी॒यात् । शम॑लं॒ प्रति॑गृह्णीयात् ॥ सर्वा॒ वा ए॒तस्य॒ वाचो ऽव॑रुद्धाः । यो वा॑जपेयया॒जी । या पृ॑थि॒व्यां ॅयाऽग्नौ या र॑थन्त॒रे । याऽन्तरि॑क्षे॒ या वा॒यौ या वा॑मदे॒व्ये । या दि॒वि याऽऽदि॒त्ये या बृ॑ह॒ति । याऽफ्सु यौष॑धीषु॒ या वन॒स्पति॑षु ॥ तस्मा᳚द् वाजपेयया॒ज्यार्त्वि॑जीनः ( ) । सर्वा॒ ह्य॑स्य॒ वाचो ऽव॑रुद्धाः । \textbf{ 14} \newline
                  \newline
                                    (धा॒वा॒मेति॒ - ज्यैष्ठ्या॑य॒ - वेद॑ - ब्र॒ह्मा जा॑यते-वाज॒पेयः॒-सुरा-ऽऽर्त्वि॑जीन॒ एकं॑ च ) \textbf{(A2)} \newline \newline
                \textbf{ 1.3.3      अनुवाकं   3 - तस्यग्रहविशेषाः} \newline
                                \textbf{ TB 1.3.3.1} \newline
                  दे॒वा वै यद॒न्यैर्-ग्रहै᳚र्-य॒ज्ञ्स्य॒ नावारु॑न्धत । तद॑तिग्रा॒ह्यै॑-रति॒गृह्या-वा॑रुन्धत । तद॑तिग्रा॒ह्या॑णा-मतिग्राह्य॒त्वम् ॥ यद॑तिग्रा॒ह्या॑ गृ॒ह्यन्ते᳚ । यदे॒वान्यैर्-ग्रहै᳚र् य॒ज्ञ्स्य॒ नाव॑रु॒न्धे । तदे॒व तैर॑ति॒गृह्या-व॑रुन्धे ॥ पञ्च॑ गृह्यन्ते । पाङ्क्तो॑ य॒ज्ञ्ः । यावा॑ने॒व य॒ज्ञ्ः । तमा॒प्त्वा ऽव॑रुन्धे । \textbf{ 15} \newline
                  \newline
                                \textbf{ TB 1.3.3.2} \newline
                  सर्व॑ ऐ॒न्द्रा भ॑वन्ति । ए॒क॒धैव यज॑मान इन्द्रि॒यं द॑धति ॥ स॒प्तद॑श प्राजाप॒त्या ग्रहा॑ गृह्यन्ते । स॒प्त॒द॒शः प्र॒जाप॑तिः । प्र॒जाप॑ते॒-राप्त्यै᳚ ॥ एक॑य॒र्चा गृ॑ह्णाति । ए॒क॒धैव यज॑माने वी॒र्यं॑ दधाति ॥ सो॒म॒ग्र॒हाꣳश्च॑ सुराग्र॒हाꣳश्च॑ गृह्णाति । ए॒तद् वै दे॒वानां᳚ पर॒ममन्न᳚म् । यथ् सोमः॑ \textbf{ 16} \newline
                  \newline
                                \textbf{ TB 1.3.3.3} \newline
                  ए॒तन् म॑नु॒ष्या॑णाम् । यथ् सुरा᳚ । प॒र॒मेणै॒वास्मा॑ अ॒न्नाद्ये॒नाव॑र-म॒न्नाद्य॒-मव॑रुन्धे ॥ सो॒म॒ग्र॒हान् गृ॑ह्णाति । ब्रह्म॑णो॒ वा ए॒तत् तेजः॑ । यथ् सोमः॑ । ब्रह्म॑ण ए॒व तेज॑सा॒ तेजो॒ यज॑माने दधाति । सु॒रा॒ग्र॒हान् गृ॑ह्णाति । अन्न॑स्य॒ वा ए॒तच्छम॑लम् । यथ् सुरा᳚ \textbf{ 17} \newline
                  \newline
                                \textbf{ TB 1.3.3.4} \newline
                  अन्न॑स्यै॒व शम॑लेन॒ शम॑लं॒ ॅयज॑माना॒-दप॑हन्ति ॥ सो॒म॒ग्र॒हाꣳश्च॑ सुराग्र॒हाꣳश्च॑ गृह्णाति । पुमा॒न्॒. वै सोमः॑ । स्त्री सुरा᳚ । तन् मि॑थु॒नम् । मि॒थु॒नमे॒वास्य॒ तद्-य॒ज्ञे क॑रोति प्र॒जन॑नाय । आ॒त्मान॑मे॒व सो॑मग्र॒हैः स्पृ॑णोति । जा॒याꣳ सु॑रा ग्र॒हैः । तस्मा᳚द्-वाजपेयया॒ज्य॑मुष्मि॑ॅल्लो॒के स्त्रियꣳ॒॒ संभ॑वति । वा॒ज॒पेया॑-भिजितꣳ॒॒ ह्य॑स्य । \textbf{ 18} \newline
                  \newline
                                \textbf{ TB 1.3.3.5} \newline
                  पूर्वे॑ सोमग्र॒हा गृ॑ह्यन्ते । अप॑रे सुराग्र॒हाः । पु॒रो॒क्षꣳ सो॑मग्र॒हान्थ्- सा॑दयति । प॒श्चा॒द॒क्षꣳ सु॑राग्र॒हान् । पा॒प॒व॒स्य॒सस्य॒ विधृ॑त्यै ॥ ए॒ष वै यज॑मानः । यथ् सोमः॑ । अन्नꣳ॒॒ सुरा᳚ । सो॒म॒ग्र॒हाꣳश्च॑ सुराग्र॒हाꣳश्च॒ व्यति॑षजति । अ॒न्नाद्ये॑नै॒वैनं॒ ॅव्यति॑षजति । \textbf{ 19} \newline
                  \newline
                                \textbf{ TB 1.3.3.6} \newline
                  स॒पृंचः॑ स्थ॒ सं मा॑ भ॒द्रेण॑ पृ॒ङ्क्तेत्या॑ह । अन्नं॒ ॅवै भ॒द्रम् । अ॒न्नाद्ये॑नै॒वैनꣳ॒॒ सꣳसृ॑जति ॥ अन्न॑स्य॒ वा ए॒तच्छम॑लम् । यथ् सुरा᳚ । पा॒प्मॆव॒ खलु॒ वै शम॑लम् । पा॒प्मना॒ वा ए॑नमे॒तच्छम॑लेन॒ व्यति॑षजति । यथ् सो॑मग्र॒हाꣳश्च॑ सुराग्र॒हाꣳश्च॑ व्यति॒षज॑ति ॥ वि॒पृचः॑ स्थ॒ वि मा॑ पा॒प्मना॑ पृ॒ङ्क्तेत्या॑ह । पा॒प्मनै॒वैनꣳ॒॒ शम॑लेन॒ व्याव॑र्तयति \textbf{ 20} \newline
                  \newline
                                \textbf{ TB 1.3.3.7} \newline
                  तस्मा᳚द् वाजपेयया॒जी पू॒तो मेद्ध्यो॑ दक्षि॒ण्यः॑ ॥ प्राङुद्-द्र॑वति सोमग्र॒हैः । अ॒मुमे॒व तैर् लो॒क-म॒भिज॑यति । प्र॒त्यङ्ख्सु॑रा ग्र॒हैः । इ॒ममे॒व तैर् लो॒क-म॒भिज॑यति ॥ प्रति॑ष्ठन्ति सोमग्र॒हैः । याव॑दे॒व स॒त्यम् । तेन॑ सूयते ॥ वा॒ज॒सृद्भ्यः॑ सुराग्र॒हान्. ह॑रन्ति । अनृ॑तेनै॒व विशꣳ॒॒ सꣳसृ॑जति ( ) ॥ हि॒र॒ण्य॒पा॒त्रं मधोः᳚ पू॒र्णं द॑दाति । म॒ध॒व्यो॑ऽसा॒नीति॑ ॥ ए॒क॒धा ब्र॒ह्मण॒ उप॑ हरति । ए॒क॒धैव यज॑मान॒ आयु॒स्तेजो॑ दधाति । \textbf{ 21} \newline
                  \newline
                                    (आ॒प्त्वाऽव॑रुन्धे॒ - सोमः॒ - शम॑लं॒ यथ् सुरा॒ - ह्य॑-स्यैनं॒ ॅव्यति॑षजति॒ - व्याव॑र्तयति - सृजति च॒त्वारि॑ च ) \textbf{(A3)} \newline \newline
                \textbf{ 1.3.4      अनुवाकं   4 - पशवः सप्तदश} \newline
                                \textbf{ TB 1.3.4.1} \newline
                  ब्र॒ह्म॒वा॒दिनो॑ वदन्ति । नाग्नि॑ष्टो॒मो नोक्थ्यः॑ । न षो॑ड॒शी नाति॑रा॒त्रः । अथ॒ कस्मा᳚द् वाज॒पेये॒ सर्वे॑ यज्ञ्क्र॒तवोऽव॑रुद्ध्यन्त॒ इति॑ । प॒शुभि॒रिति॑ ब्रूयात् ॥ आ॒ग्ने॒यं प॒शुमाल॑भते । अ॒ग्नि॒ष्टो॒ममे॒व तेनाव॑रुन्धे । ऐ॒न्द्रा॒ग्नेनो॒क्थ्य᳚म् । ऐ॒न्द्रेण॑ षोड॒शिनः॑ स्तो॒त्रम् । सा॒र॒स्व॒त्या-ऽति॑रा॒त्रम् \textbf{ 22} \newline
                  \newline
                                \textbf{ TB 1.3.4.2} \newline
                  मा॒रु॒त्या बृ॑ह॒तः स्तो॒त्रम् । ए॒ताव॑न्तो॒ वै य॑ज्ञ्क्र॒तवः॑ । तान् प॒शुभि॑रे॒वा-व॑रुन्धे ॥ आ॒त्मान॑मे॒व स्पृ॑णो-त्यग्निष्टो॒मेन॑ । प्रा॒णा॒पा॒ना-वु॒क्थ्ये॑न । वी॒र्यꣳ॑ षोड॒शिनः॑ स्तो॒त्रेण॑ । वाच॑-मतिरा॒त्रेण॑ । प्र॒जां बृ॑ह॒तः स्तो॒त्रेण॑ । इ॒ममे॒व लो॒कम॒भि ज॑यत्यग्निष्टो॒मेन॑ । अ॒न्तरि॑क्ष-मु॒क्थ्ये॑न \textbf{ 23} \newline
                  \newline
                                \textbf{ TB 1.3.4.3} \newline
                  सु॒व॒र्गं ॅलो॒कꣳ षो॑ड॒शिनः॑ स्तो॒त्रेण॑ । दे॒व॒याना॑ने॒व प॒थ आरो॑ह-त्यतिरा॒त्रेण॑ । नाकꣳ॑ रोहति बृह॒तः स्तो॒त्रेण॑ । तेज॑ ए॒वात्मन् ध॑त्त आग्ने॒येन॑ प॒शुना᳚ । ओजो॒ बल॑मैन्द्रा॒ग्नेन॑ । इ॒न्द्रि॒य-मै॒न्द्रेण॑ । वाचꣳ॑ सारस्व॒त्या । उ॒भावे॒व दे॑वलो॒कं च॑ मनुष्यलो॒कं चा॒भिज॑यति मारु॒त्या व॒शया᳚ ॥ स॒प्तद॑श प्राजाप॒त्यान् प॒शूनाल॑भते । स॒प्त॒द॒शः प्र॒जाप॑तिः \textbf{ 24} \newline
                  \newline
                                \textbf{ TB 1.3.4.4} \newline
                  प्र॒जाप॑ते॒राप्त्यै᳚ ॥ श्या॒मा एक॑रूपा भवन्ति । ए॒वमि॑व॒ हि प्र॒जाप॑तिः॒ समृ॑द्ध्यै ॥ तान् पर्य॑ग्निकृता॒-नुथ्सृ॑जति ॥ म॒रुतो॑ य॒ज्ञ्म॑जिघाꣳसन् प्र॒जाप॑तेः । तेभ्य॑ ए॒तां मा॑रु॒तीं ॅव॒शामाल॑भत । तयै॒वैना॑-नशमयत् ॥ मा॒रु॒त्या प्र॒चर्य॑ । ए॒तान्थ् संज्ञ्॑पयेत् । म॒रुत॑ ए॒व श॑मयि॒त्वा \textbf{ 25} \newline
                  \newline
                                \textbf{ TB 1.3.4.5} \newline
                  ए॒तैः प्रच॑रति । य॒ज्ञ्स्याघा॑ताय ॥ ए॒क॒धा व॒पा जु॑होति । ए॒क॒दे॒व॒त्या॑ हि । ए॒ते । अथो॑ एक॒धैव यज॑माने वी॒र्यं॑ दधाति ॥ नै॒वा॒रेण॑ स॒प्तद॑शशरावे-णै॒तर्.हि॒ प्रच॑रति । ए॒तत् पु॑रोडाशा॒ ह्ये॑ते । अथो॑ पशू॒नामे॒व छि॒द्रमपि॑दधाति ॥ सा॒र॒स्व॒त्योत्त॒मया॒ प्रच॑रति ( ) । वाग् वै सर॑स्वती । तस्मा᳚त् प्रा॒णानां॒ ॅवागु॑त्त॒मा । अथो᳚ प्र॒जाप॑तावे॒व य॒ज्ञ्ं प्रति॑ष्ठापयति । प्र॒जाप॑ति॒र्॒. हि वाक् ॥ अप॑न्नदती भवति । तस्मा᳚न्-मनु॒ष्याः᳚ सर्वां॒ ॅवाचं॑ ॅवदन्ति । \textbf{ 26} \newline
                  \newline
                                    (अ॒ति॒रा॒त्र - म॒न्तरि॑क्षमु॒क्थ्ये॑न - प्र॒जाप॑तिः - शमयि॒त्वोत् - त॒मया॒ प्रच॑रति॒ षट् च॑) \textbf{(A4)} \newline \newline
                \textbf{ 1.3.5      अनुवाकं   5 - रथयाजनम्} \newline
                                \textbf{ TB 1.3.5.1} \newline
                  सा॒वि॒त्रं जु॑होति॒ कर्म॑णः कर्मणः पु॒रस्ता᳚त् ॥ कस्तद्-वे॒देत्या॑हुः । यद्-वा॑ज॒पेय॑स्य॒ पूर्वं॒ ॅयदप॑र॒मिति॑ । स॒वि॒तृप्र॑सूत ए॒व य॑थापू॒र्वं कर्मा॑णि करोति ॥ सव॑ने सवने जुहोति । आ॒क्रम॑णमे॒व तथ् सेतुं॒ ॅयज॑मानः कुरुते । सु॒व॒र्गस्य॑ लो॒कस्य॒ सम॑ष्ट्यै ॥ वा॒चस्पति॒र्-वाच॑म॒द्य स्व॑दाति न॒ इत्या॑ह । वाग्वै दे॒वानां᳚ पु॒राऽन्न॑मासीत् । वाच॑मे॒वास्मा॒ अन्नꣳ॑ स्वदयति । \textbf{ 27} \newline
                  \newline
                                \textbf{ TB 1.3.5.2} \newline
                  इन्द्र॑स्य॒ वज्रो॑ऽसि॒ वार्त्र॑घ्न॒ इति॒ रथ॑मु॒पाव॑हरति॒ विजि॑त्यै ॥ वाज॑स्य॒ नु प्र॑स॒वे मा॒तरं॑ म॒हीमित्या॑ह । यच्चै॒वेयम् । यच्चा॒स्यामधि॑ । तदे॒वा-व॑रुन्धे । अथो॒ तस्मि॑न्ने॒वोभये॒ऽभिषि॑च्यते ॥ अ॒फ्स्व॑न्तर॒-मृत॑म॒फ्सु भे॑ष॒जमित्यश्वा᳚न् पल्पूलयति । अ॒फ्सु वा अश्व॑स्य॒ तृती॑यं॒ प्रवि॑ष्टम् । तद॑नु॒वेन॒न्वव॑प्लवते । यद॒फ्सु प॑ल्पू॒लय॑ति \textbf{ 28} \newline
                  \newline
                                \textbf{ TB 1.3.5.3} \newline
                  यदे॒वास्या॒फ्सु प्रवि॑ष्टम् । तदे॒वाव॑रुन्धे ॥ ब॒हु वा अश्वो॑-ऽमे॒द्ध्य-मुप॑गच्छति । यद॒फ्सु प॑ल्पू॒लय॑ति । मेद्ध्या॑ने॒वैना᳚न् करोति ॥ वा॒युर्वा᳚ त्वा॒ मनु॑र्वा॒ त्वेत्या॑ह । ए॒ता वा ए॒तं दे॒वता॒ अग्रे॒ अश्व॑मयुञ्जन्न् । ताभि॑रे॒वैनान्॑. युनक्ति । स॒वस्योज्जि॑त्यै ॥ यजु॑षा युनक्ति॒ व्यावृ॑त्त्यै । \textbf{ 29} \newline
                  \newline
                                \textbf{ TB 1.3.5.4} \newline
                  अपां᳚ न पादाशुहेम॒न्निति॒ संमा᳚र्ष्टि । मेद्ध्या॑ने॒वैना᳚न् करोति । अथो॒ स्तौत्ये॒वैना॑ना॒जिꣳ स॑रिष्य॒तः ॥ वि॒ष्णु॒ क्र॒मान् क्र॑मते । विष्णु॑रे॒व भू॒त्वेमाॅल्लो॒का-न॒भिज॑यति ॥ वै॒श्व॒दे॒वो वै रथः॑ । अ॒ङ्कौ न्य॒ङ्काव॒भितो॒ रथं॒ ॅयावित्या॑ह । या ए॒व दे॒वता॒ रथे॒ प्रवि॑ष्टाः । ताभ्य॑ ए॒व नम॑स्करोति । आ॒त्मनोऽना᳚र्त्यै ( ) ॥ अश॑मरथं भावुकोऽस्य॒ रथो॑ भवति । य ए॒वं ॅवेद॑ । \textbf{ 30} \newline
                  \newline
                                    (स्व॒द॒य॒ति॒ - प॒ल्पू॒लय॑ति॒ - व्यावृ॑त्त्या॒ - अना᳚र्त्यै॒ द्वे च॑) \textbf{(A5)} \newline \newline
                \textbf{ 1.3.6      अनुवाकं   6 - रथधावनम्} \newline
                                \textbf{ TB 1.3.6.1} \newline
                  दे॒वस्या॒हꣳ स॑वि॒तुः प्र॑स॒वे बृह॒स्पति॑ना वाज॒जिता॒ वाजं॑ जेष॒मित्या॑ह । स॒वि॒तृप्र॑सूत ए॒व ब्रह्म॑णा॒ वाज॒मुज्ज॑यति ॥ दे॒वस्या॒हꣳ स॑वि॒तुः प्र॑स॒वे बृह॒स्पति॑ना वाज॒जिता॒ वर्.षि॑ष्ठं॒ नाकꣳ॑ रुहेय॒मित्या॑ह । स॒वि॒तृप्र॑सूत ए॒व ब्रह्म॑णा॒ वर्.षि॑ष्ठं॒ नाकꣳ॑ रोहति ॥ चात्वा॑ले रथच॒क्रं निमि॑तꣳ रोहति । अतो॒ वा अङ्गि॑रस उत्त॒माः सु॑व॒र्गं ॅलो॒कमा॑यन्न् । सा॒क्षादे॒व यज॑मानः सुव॒र्गं ॅलो॒कमे॑ति ॥ आवे᳚ष्टयति । वज्रो॒ वै रथः॑ । वज्रे॑णै॒व दिशो॒ऽभिज॑यति । \textbf{ 31} \newline
                  \newline
                                \textbf{ TB 1.3.6.2} \newline
                  वा॒जिनाꣳ॒॒ साम॑ गायते । अन्नं॒ ॅवै वाजः॑ । अन्न॑मे॒-वाव॑रुन्धे ॥ वा॒चो वर्ष्म॑ दे॒वेभ्योऽपा᳚क्रामत् । तद्-वन॒स्पती॒न् प्रावि॑शत् । सैषा वाग्-वन॒स्पति॑षु वदति । या दु॑न्दु॒भौ । तस्मा᳚द्-दुन्दु॒भिः सर्वा॒ वाचोति॑ वदति ॥ दु॒न्दु॒भीन्थ् स॒माघ्न॑न्ति । प॒र॒मा वा ए॒षा वाक् \textbf{ 32} \newline
                  \newline
                                \textbf{ TB 1.3.6.3} \newline
                  या दु॑न्दु॒भौ । प॒र॒मयै॒व वा॒चाऽव॑रां॒ ॅवाच॒म-व॑रुन्धे । अथो॑ वा॒च ए॒व वर्ष्म॒ यज॑मा॒नो ऽव॑रुन्धे ॥ इन्द्रा॑य॒ वाचं॑ ॅवद॒तेन्द्रं॒ ॅवाजं॑ जापय॒तेन्द्रो॒ वाज॑मजयि॒-दित्या॑ह । ए॒ष वा ए॒तर्.हीन्द्रः॑ । यो यज॑ते । यज॑मान ए॒व वाज॒मुज्ज॑यति ॥ स॒प्तद॑श प्रव्या॒धाना॒जिं धा॑वन्ति । स॒प्त॒द॒शꣳ स्तो॒त्रं भ॑वति । स॒प्तद॑श सप्तदश दीयन्ते \textbf{ 33} \newline
                  \newline
                                \textbf{ TB 1.3.6.4} \newline
                  स॒प्त॒द॒शः प्र॒जाप॑तिः । प्र॒जाप॑ते॒-राप्त्यै᳚ ॥ अर्वा॑ऽसि॒ सप्ति॑रसि वा॒ज्य॑सीत्या॑ह । अ॒ग्निर्वा अर्वा᳚ । वा॒युः सप्तिः॑ । आ॒दि॒त्यो वा॒जी । ए॒ताभि॑रे॒वास्मै॑ दे॒वता॑भिर्-देवर॒थं ॅयु॑नक्ति ॥ प्र॒ष्टि॒वा॒हिनं॑ ॅयुनक्ति । प्र॒ष्टि॒वा॒ही वै दे॑वर॒थः । दे॒व॒र॒थमे॒वास्मै॑ युनक्ति । \textbf{ 34} \newline
                  \newline
                                \textbf{ TB 1.3.6.5} \newline
                  वाजि॑नो॒ वाजं॑ धावत॒ काष्ठां᳚ गच्छ॒तेत्या॑ह । सु॒व॒र्गो वै लो॒कः काष्ठा᳚ । सु॒व॒र्गमे॒व लो॒कं ॅय॑न्ति ॥ सु॒व॒र्गं ॅवा ए॒ते लो॒कं ॅय॑न्ति । य आ॒जिं धाव॑न्ति ॥ प्राञ्चो॑ धावन्ति । प्राङि॑व॒ हि सु॑व॒र्गो लो॒कः ॥ च॒त॒सृभि॒रनु॑ मन्त्रयते । च॒त्वारि॒ छन्दाꣳ॑सि । छन्दो॑भिरे॒वैना᳚न्थ् सुव॒र्गं ॅलो॒कं ग॑मयति । \textbf{ 35} \newline
                  \newline
                                \textbf{ TB 1.3.6.6} \newline
                  प्र वा ए॒ते᳚ऽस्माल्-लो॒काच्च्य॑वन्ते । य आ॒जिं धाव॑न्ति । उद॑ञ्च॒ आव॑र्तन्ते । अ॒स्मादे॒व तेन॑ लो॒कान्नय॑न्ति ॥ र॒थ॒वि॒मो॒च॒नीयं॑ जुहोति॒ प्रति॑ष्ठित्यै ॥ आ मा॒ वाज॑स्य प्रस॒वो ज॑गम्या॒दित्या॑ह । अन्नं॒ ॅवै वाजः॑ । अन्न॑मे॒वाव॑रुन्धे ॥ य॒था॒लो॒कं ॅवा ए॒त उज्ज॑यन्ति । य आ॒जिं धाव॑न्ति । \textbf{ 36} \newline
                  \newline
                                \textbf{ TB 1.3.6.7} \newline
                  कृ॒ष्णलं॑ कृष्णलं ॅवाज॒सृद्भ्यः॒ प्रय॑च्छति । यमे॒व ते वाजं॑ ॅलो॒कमु॒ज्जय॑न्ति । तं प॑रि॒क्रीया-व॑रुन्धे ॥ ए॒क॒धा ब्र॒ह्मण॒ उप॑हरति । ए॒क॒धैव यज॑माने वी॒र्यं॑ दधाति ॥ दे॒वा वा ओष॑धीष्वा॒जिम॑युः । ता बृह॒स्पति॒-रुद॑जयत् । स नी॒वारा॒न्निर॑वृणीत । तन्नी॒वारा॑णां नीवार॒त्वम् ॥ नै॒वा॒रश्च॒रुर्-भ॑वति \textbf{ 37} \newline
                  \newline
                                \textbf{ TB 1.3.6.8} \newline
                  ए॒तद्वै दे॒वानां᳚ पर॒ममन्न᳚म् । यन्नी॒वाराः᳚ । प॒र॒मेणै॒वास्मा॑ अ॒न्नाद्ये॒-नाव॑र-म॒न्नाद्य॒मव॑रुन्धे ॥ स॒प्तद॑शशरावो भवति । स॒प्त॒द॒शः प्र॒जाप॑तिः । प्र॒जाप॑ते॒-राप्त्यै᳚ ॥ क्षी॒रे भ॑वति । रुच॑मे॒वास्मि॑न्-दधाति ॥ स॒र्पिष्वा᳚न् भवति मेद्ध्य॒त्वाय॑ ॥ बा॒र्॒.ह॒स्प॒त्यो वा ए॒ष दे॒वत॑या ( ) \textbf{ 38} \newline
                  \newline
                                \textbf{ TB 1.3.6.9} \newline
                  यो वा॑ज॒पेये॑न॒ यज॑ते । बा॒र्॒.ह॒स्प॒त्य ए॒ष च॒रुः ॥ अश्वा᳚न्थ्-सरिष्य॒तः स॒स्रुष॒श्चाव॑-घ्रापयति । यमे॒व ते वाजं॑ ॅलो॒कमु॒ज्जय॑न्ति । तमे॒वाव॑रुन्धे ॥ अजी॑जिपत वनस्पतय॒ इन्द्रं॒ ॅवाजं॒ ॅविमु॑च्यद्ध्व॒मिति॑ दुन्दु॒भीन्. विमु॑ञ्चति । यमे॒व ते वाजं॑ ॅलो॒कमि॑न्द्रि॒यं दु॑न्दु॒भय॑ उ॒ज्जय॑न्ति । तमे॒वा-व॑रुन्धे । \textbf{ 39} \newline
                  \newline
                                    (अ॒भिज॑यति॒ - वा ए॒षा वाग् - दी॑यन्ते - ऽस्मै युनक्ति - गमयति॒ - य आ॒जिं धाव॑न्ति - भवति - दे॒वत॑या॒ - +ऽष्टौ च॑) \textbf{(A6)} \newline \newline
                \textbf{ 1.3.7      अनुवाकं   7 - यूपारोहणम्} \newline
                                \textbf{ TB 1.3.7.1} \newline
                  ता॒र्प्यं ॅयज॑मानं॒ परि॑धापयति । य॒ज्ञो वै ता॒र्प्यम् । य॒ज्ञेनै॒वैनꣳ॒॒ सम॑र्द्धयति । द॒र्भ॒मयं॒ परि॑धापयति । प॒वित्रं॒ ॅवै द॒र्भाः । पु॒नात्ये॒वैन᳚म् । वाजं॒ ॅवा ए॒षोऽव॑रुरुथ्सते । यो वा॑ज॒पेये॑न॒ यज॑ते । ओष॑धयः॒ खलु॒ वै वाजः॑ । यद्-द॑र्भ॒मयं॑ परिधा॒पय॑ति \textbf{ 40} \newline
                  \newline
                                \textbf{ TB 1.3.7.2} \newline
                  वाज॒स्याव॑-रुद्ध्यै ॥ जाय॒ एहि॒ सुवो॒ रोहा॒वेत्या॑ह । पत्नि॑या ए॒वैष य॒ज्ञ्स्या᳚न्-वार॒म्भोऽन॑वच्छित्यै ॥ स॒प्तद॑शा-रत्नि॒र्यूपो॑ भवति । स॒प्त॒द॒शः प्र॒जाप॑तिः । प्र॒जाप॑ते॒राप्त्यै᳚ ॥ तू॒प॒र-श्चतु॑रश्रिर्-भवति ॥ गौ॒धू॒मं च॒षाल᳚म् । न वा ए॒ते व्री॒हयो॒ न यवाः᳚ । यद्-गो॒धूमाः᳚ \textbf{ 41} \newline
                  \newline
                                \textbf{ TB 1.3.7.3} \newline
                  ए॒वमि॑व॒ हि प्र॒जाप॑तिः॒ समृ॑द्ध्यै । अथो॑ अ॒मुमे॒वास्मै॑ लो॒कमन्न॑वन्तं करोति ॥ वासो॑भिर्-वेष्टयति । ए॒ष वै यज॑मानः । यद्यूपः॑ । स॒र्व॒दे॒व॒त्यं॑ ॅवासः॑ । सर्वा॑भिरे॒वैनं॑ दे॒वता॑भिः॒ सम॑र्द्धयति । अथो॑ आ॒क्रम॑णमे॒व तथ्सेतुं॒ ॅयज॑मानः कुरुते । सु॒व॒र्गस्य॑ लो॒कस्य॒ सम॑ष्ट्यै ॥ द्वाद॑श वाजप्रस॒वीया॑नि जुहोति \textbf{ 42} \newline
                  \newline
                                \textbf{ TB 1.3.7.4} \newline
                  द्वाद॑श॒ मासाः᳚ संॅवथ्स॒रः । सं॒ॅव॒थ्स॒रमे॒व प्री॑णाति । अथो॑ संॅवथ्स॒रमे॒वास्मा॒ उप॑ दधाति । सु॒व॒र्गस्य॑ लो॒कस्य॒ सम॑ष्ट्यै ॥ द॒शभिः॒ कल्पै॑ रोहति । नव॒ वै पुरु॑षे प्रा॒णाः । नाभि॑र्दश॒मी । प्रा॒णाने॒व य॑थास्था॒नं क॑ल्पयि॒त्वा । सु॒व॒र्गं ॅलो॒कमे॑ति । ए॒ताव॒द्वै पुरु॑षस्य॒ स्वम् \textbf{ 43} \newline
                  \newline
                                \textbf{ TB 1.3.7.5} \newline
                  याव॑त्-प्रा॒णाः । याव॑दे॒वास्यास्ति॑ । तेन॑ स॒ह सु॑व॒र्गं ॅलो॒कमे॑ति ॥ सुव॑र्दे॒वाꣳ अ॑ग॒न्मेत्या॑ह । सु॒व॒र्गमे॒व लो॒कमे॑ति । अ॒मृता॑ अभू॒मेत्या॑ह । अ॒मृत॑मिव॒ हि सु॑व॒र्गो लो॒कः । प्र॒जाप॑तेः प्र॒जा अ॑भू॒मेत्या॑ह । प्रा॒जा॒प॒त्यो वा अ॒यं ॅलो॒कः । अ॒स्मादे॒व तेन॑ लो॒कान्नैति॑ । \textbf{ 44} \newline
                  \newline
                                \textbf{ TB 1.3.7.6} \newline
                  सम॒हं प्र॒जया॒ सं मया᳚ प्र॒जेत्या॑ह । आ॒शिष॑मे॒वैता-माशा᳚स्ते ॥ आ॒स॒पु॒टैर् घ्न॑न्ति । अन्नं॒ ॅवा इ॒यम् । अ॒न्नाद्ये॑नै॒वैनꣳ॒॒ सम॑र्द्धयन्ति । ऊषै᳚र् घ्नन्ति । ए॒ते हि सा॒क्षादन्न᳚म् । यदूषाः᳚ । सा॒क्षादे॒वैन॑-म॒न्नाद्ये॑न॒ सम॑र्द्धयन्ति ॥ पु॒रस्ता᳚त्-प्र॒त्यञ्चं᳚ घ्नन्ति \textbf{ 45} \newline
                  \newline
                                \textbf{ TB 1.3.7.7} \newline
                  पु॒रस्ता॒द्धि प्र॑ती॒चीन॒-मन्न॑म॒द्यते᳚ ॥ शी॒र्॒.ष॒तो घ्न॑न्ति । शी॒र्॒.ष॒तो ह्यन्न॑म॒द्यते᳚ ॥ दि॒ग्भ्यो घ्न॑न्ति । दि॒ग्भ्य ए॒वास्मा॑ अ॒न्नाद्य॒-मव॑रुन्धते ॥ ई॒श्व॒रो वा ए॒ष परा᳚ङ्-प्र॒दघः॑ । यो यूपꣳ॒॒ रोह॑ति ॥ हिर॑ण्यम॒द्ध्य-व॑रोहति । अ॒मृतं॒ ॅवै हिर॑ण्यम् । अ॒मृतꣳ॑ सुव॒र्गो लो॒कः ( ) \textbf{ 46} \newline
                  \newline
                                \textbf{ TB 1.3.7.8} \newline
                  अ॒मृत॑ ए॒व सु॑व॒र्गे लो॒के प्रति॑ तिष्ठति ॥ श॒तमा॑नं भवति । श॒तायुः॒ पुरु॑षः श॒तेन्द्रि॑यः । आयु॑ष्ये॒वेन्द्रि॒ये प्रति॑ तिष्ठति ॥ पुष्ट्यै॒ वा ए॒तद्-रू॒पम् । यद॒जा । त्रिः सं॑ॅवथ्स॒रस्या॒न्यान्-प॒शून् परि॒ प्रजा॑यते ॥ ब॒स्ता॒जि॒न-म॒द्ध्यव॑ रोहति । पुष्ट्या॑मे॒व प्र॒जन॑ने॒ प्रति॑तिष्ठति । \textbf{ 47} \newline
                  \newline
                                    (प॒रि॒धा॒पय॑ति - गो॒धूमा॑ - जुहोति॒ - स्वं - नैति॑ - प्र॒त्यञ्जं॑ घ्नन्ति - लो॒को - +नव॑ च \textbf{(A7)} \newline \newline
                \textbf{ 1.3.8      अनुवाकं   8 - अन्नहोमाः, अभिषेकश्च} \newline
                                \textbf{ TB 1.3.8.1} \newline
                  स॒प्तान्न॑-हो॒माञ्जु॑होति । स॒प्त वा अन्ना॑नि । याव॑न्त्ये॒वान्ना॑नि । तान्ये॒वाव॑रुन्धे । स॒प्त ग्रा॒म्या ओष॑धयः । स॒प्तार॒ण्याः । उ॒भयी॑षा॒-मव॑रुद्ध्यै ॥ अन्न॑स्या-न्नस्य जुहोति । अन्न॑स्यान्न॒स्या-व॑रुद्ध्यै ॥ यद्-वा॑जपेयया॒ज्य-न॑वरुद्धस्याश्ञी॒यात् \textbf{ 48} \newline
                  \newline
                                \textbf{ TB 1.3.8.2} \newline
                  अव॑रुद्धेन॒ व्यृ॑द्ध्येत । सर्व॑स्य समव॒दाय॑ जुहोति । अन॑वरुद्ध॒-स्याव॑रुद्ध्यै ॥ औदु॑म्बरेण स्रु॒वेण॑ जुहोति । ऊर्ग्वा अन्न॑-मुदु॒म्बरः॑ । ऊ॒र्ज ए॒वान्नाद्य॒स्याव॑रुद्ध्यै ॥ दे॒वस्य॑ त्वा सवि॒तुः प्र॑स॒व इत्या॑ह । स॒वि॒तृ प्र॑सूत ए॒वैनं॒ ब्रह्म॑णा दे॒वता॑भि-र॒भिषि॑ञ्चति ॥ अन्न॑स्यान्नस्या॒भिषि॑ञ्चति । अन्न॑स्यान्न॒स्याव॑रुद्ध्यै । \textbf{ 49} \newline
                  \newline
                                \textbf{ TB 1.3.8.3} \newline
                  पु॒रस्ता᳚त्-प्र॒त्यञ्च॑-म॒भिषि॑ञ्चति । पु॒रस्ता॒द्धि-प्र॑ती॒चीन॒-मन्न॑म॒द्यते᳚ । शी॒र्॒.ष॒तो॑ऽभिषि॑ञ्चति । शी॒र्॒.ष॒तो ह्यन्न॑म॒द्यते᳚ ॥ आमुखा॑द॒न्वव॑ स्रावयति । मु॒ख॒त ए॒वास्मा॑ अ॒न्नाद्यं॑ दधाति ॥ अ॒ग्नेस्त्वा॒ साम्रा᳚ज्येना॒भिषि॑ञ्चा॒मीत्या॑ह । ए॒ष वा अ॒ग्नेः स॒वः । तेनै॒वैन॑-म॒भिषि॑ञ्चति । इन्द्र॑स्य त्वा॒ साम्रा᳚ज्येना॒भिषि॑ञ्चा॒मीत्या॑ह \textbf{ 50} \newline
                  \newline
                                \textbf{ TB 1.3.8.4} \newline
                  इ॒न्द्रि॒य-मे॒वास्मि॑-न्ने॒तेन॑ दधाति । बृह॒स्पते᳚स्त्वा॒ साम्रा᳚ज्येना॒भिषि॑ञ्चा॒-मीत्या॑ह । ब्रह्म॒ वै दे॒वानां॒ बृह॒स्पतिः॑ । ब्रह्म॑णै॒वैन॑-म॒भिषि॑ञ्चति ॥ सो॒म॒ग्र॒हाꣳश्चा॑-वदानी॒यानि॑ च॒र्त्विग्भ्य॒ उप॑ हरन्ति । अ॒मुमे॒व तैर् लो॒क-मन्न॑वन्तं करोति । सु॒रा॒ग्र॒हाꣳश्चा॑-नवदानी॒यानि॑ च वाज॒सृद्भ्यः॑ । इ॒ममे॒व तैर् लो॒क-मन्न॑वन्तं करोति । अथो॑ उ॒भयी᳚ष्वे॒वाभिषि॑च्यते ॥ वि॒मा॒थं कु॑र्वते वाज॒सृतः॑ \textbf{ 51} \newline
                  \newline
                                \textbf{ TB 1.3.8.5} \newline
                  इ॒न्द्रि॒यस्याव॑रुद्ध्यै ॥ अनि॑रुक्ताभिः प्रातस्सव॒ने स्तु॑वते । अनि॑रुक्तः प्र॒जाप॑तिः । प्र॒जाप॑ते॒राप्त्यै᳚ । वाज॑वतीभि॒र्-माद्ध्य॑न्दिने । अन्नं॒ ॅवै वाजः॑ । अन्न॑मे॒वा-व॑रुन्धे । शि॒पि॒वि॒ष्टव॑तीभि-स्तृतीयसव॒ने । य॒ज्ञो वै विष्णुः॑ । प॒शवः॒ शिपिः॑ ( ) । य॒ज्ञ् ए॒व प॒शुषु॒ प्रति॑ तिष्ठति ॥ बृ॒हदन्त्यं॑ भवति । अन्त॑मे॒वैनꣳ॑ श्रि॒यै ग॑मयति । \textbf{ 52} \newline
                  \newline
                                    (अ॒श्ञी॒या - दन्न॑स्यान्न॒स्या व॑रुद्ध्या॒ - इन्द्र॑स्य त्वा॒ साम्रा᳚ज्येना॒भिषि॑ञ्चा॒ मीत्या॑ह-वाज॒सृतः॒ - शिपि॒ स्त्रीणि॑ च) \textbf{(A8)} \newline \newline
                \textbf{ 1.3.9      अनुवाकं   9 - अतिग्राह्याः, पञ्चैन्द्राः} \newline
                                \textbf{ TB 1.3.9.1} \newline
                  नृ॒षदं॒ त्वेत्या॑ह । प्र॒जा वै नॄन् । प्र॒जाना॑मे॒वैतेन॑ सूयते । द्रु॒षद॒मित्या॑ह । वन॒स्पत॑यो॒ वै द्रु । वन॒स्पती॑नामे॒वै तेन॑ सूयते । भु॒व॒न॒सद॒-मित्या॑ह । य॒दा वै वसी॑या॒न् भव॑ति । भुव॑नमग॒न्निति॒ वै तमा॑हुः । भुव॑नमे॒वैतेन॑ गच्छति । \textbf{ 53} \newline
                  \newline
                                \textbf{ TB 1.3.9.2} \newline
                  अ॒फ्सु॒षदं॑ त्वा घृत॒सद॒-मित्या॑ह । अ॒पामे॒वैतेन॑ घृ॒तस्य॑ सूयते । व्यो॒म॒सद॒-मित्या॑ह । य॒दा वै वसी॑या॒न् भव॑ति । व्यो॑माग॒न्निति॒ वै तमा॑हुः । व्यो॑मै॒वैतेन॑ गच्छति ॥ पृ॒थि॒वि॒षदं॑ त्वाऽन्तरिक्ष॒सद॒-मित्या॑ह । ए॒षामे॒वैतेन॑ लो॒कानाꣳ॑ सूयते । तस्मा᳚द् वाजपे-यया॒जी न कं च॒न प्र॒त्यव॑रोहति । अपी॑व॒ हि दे॒वता॑नाꣳ सू॒यते᳚ ( ) \textbf{ 54} \newline
                  \newline
                                \textbf{ TB 1.3.9.3} \newline
                  ना॒क॒सद॒-मित्या॑ह । य॒दावै वसी॑या॒न् भव॑ति । नाक॑मग॒न्निति॒ वै तमा॑हुः । नाक॑मे॒वैतेन॑ गच्छति ॥ ये ग्रहाः᳚ पञ्चज॒नीना॒ इत्या॑ह । प॒ञ्च॒ज॒नाना॑-मे॒वैतेन॑ सूयते ॥ अ॒पाꣳ रस॒मुद्व॑यस॒-मित्या॑ह । अ॒पामे॒वैतेन॒ रस॑स्य सूयते । सूर्य॑रश्मिꣳ स॒माभृ॑त॒-मित्या॑ह सशुक्र॒त्वाय॑ । \textbf{ 55} \newline
                  \newline
                                    (ग॒च्छ॒ति॒ - सू॒यते॒ - +नव॑ च) \textbf{(A9)} \newline \newline
                \textbf{ 1.3.10    अनुवाकं   10 - पिण्डपितृयज्ञ्ः दर्शपूर्णमासब्राह्मणशेषः} \newline
                                \textbf{ TB 1.3.10.1} \newline
                  इन्द्रो वृ॒त्रꣳ ह॒त्वा । असु॑रान् परा॒भाव्य॑ । सो॑ऽमावा॒स्यां᳚ प्रत्याग॑च्छत् । ते पि॒तरः॑ पूर्वे॒द्यु-राग॑च्छन्न् । पि॒तॄन्. य॒ज्ञो॑ऽगच्छत् । तं दे॒वाः पुन॑रयाचन्त । तमे᳚भ्यो॒ न पुन॑रददुः । ते᳚ऽब्रुव॒न् वरं॑ ॅवृणामहै । अथ॑ वः॒ पुन॑र्दास्यामः । अ॒स्मभ्य॑मे॒व पू᳚र्वे॒द्युः क्रि॑याता॒ इति॑ \textbf{ 56} \newline
                  \newline
                                \textbf{ TB 1.3.10.2} \newline
                  तमे᳚भ्यः॒ पुन॑रददुः । तस्मा᳚त्-पि॒तृभ्यः॑ पूर्वे॒द्युः क्रि॑यते । यत् पि॒तृभ्यः॑ पूर्वे॒द्युः क॒रोति॑ । पि॒तृभ्य॑ ए॒व तद्-य॒ज्ञ्ं नि॒ष्क्रीय॒ यज॑मानः॒ प्रत॑नुते ॥ सोमा॑य पि॒तृपी॑ताय स्व॒धा नम॒ इत्या॑ह । पि॒तुरे॒वाधि॑ सोमपी॒थमव॑ रुन्धे । न हि पि॒ता प्र॒मीय॑माण॒ आहै॒ष सो॑मपी॒थ इति॑ । इ॒न्द्रि॒यं ॅवै सो॑मपी॒थः । इ॒न्द्रि॒यमे॒व सो॑मपी॒थमव॑-रुन्धे । तेन᳚न्द्रि॒येण॑ द्वि॒तीयां᳚ जा॒याम॒भ्य॑श्ञुते । \textbf{ 57} \newline
                  \newline
                                \textbf{ TB 1.3.10.3} \newline
                  ए॒तद् वै ब्राह्म॑णं पु॒रा वा॑जश्रव॒सा वि॒दाम॑क्रन्न् । तस्मा॒त् ते द्वेद्वे॑ जा॒ये अ॒भ्या᳚क्षत । य ए॒वं ॅवेद॑ । अ॒भि द्वि॒तीयां᳚ जा॒याम॑श्ञुते ॥ अ॒ग्नये॑ कव्य॒वाह॑नाय स्व॒धा नम॒ इत्या॑ह । य ए॒व पि॑तृ॒णाम॒ग्निः । तं प्री॑णाति ॥ ति॒स्र आहु॑तीर् जुहोति ॥ त्रिर्निद॑धाति ॥ षट्थ् संप॑द्यन्ते \textbf{ 58} \newline
                  \newline
                                \textbf{ TB 1.3.10.4} \newline
                  षड्वा ऋ॒तवः॑ । ऋ॒तूने॒व प्री॑णाति ॥ तू॒ष्णीं मेक्ष॑ण॒-माद॑धाति । अस्ति॑ वा॒ हि ष॒ष्ठ ऋ॒तुर्न वा᳚ ॥ दे॒वान्. वै पि॒तॄन् प्री॒तान् । म॒नु॒ष्याः᳚ पि॒तरोऽनु॒ प्रपि॑पते । ति॒स्र आहु॑तीर् जुहोति । त्रिर्निद॑धाति । षट्थ् संप॑द्यन्ते । षड्वा ऋ॒तवः॑ \textbf{ 59} \newline
                  \newline
                                \textbf{ TB 1.3.10.5} \newline
                  ऋ॒तवः॒ खलु॒ वै दे॒वाः पि॒तरः॑ । ऋ॒तूने॒व दे॒वान् पि॒तॄन् प्री॑णाति । तान्प्री॒तान् । म॒नु॒ष्याः᳚ पि॒तरोऽनु॒ प्रपि॑पते ॥ स॒कृ॒दा॒च्छि॒न्नं ब॒र्॒.हिर् भ॑वति । स॒कृदि॑व॒ हि पि॒तरः॑ ॥ त्रिर्निद॑धाति । तृ॒तीये॒ वा इ॒तो लो॒के पि॒तरः॑ । ताने॒व प्री॑णाति ॥ परा॒ङाव॑र्तते \textbf{ 60} \newline
                  \newline
                                \textbf{ TB 1.3.10.6} \newline
                  ह्लीका॒ हि पि॒तरः॑ ॥ ऒष्मणो᳚ व्या॒वृत॒ उपा᳚स्ते । ऊ॒ष्मभा॑गा॒ हि पि॒तरः॑ ॥ ब्र॒ह्म॒वा॒दिनो॑ वदन्ति । प्राश्यां(3)न प्राश्या(3)मिति॑ । यत् प्रा᳚श्ञी॒यात् । जन्य॒मन्न॑मद्यात् । प्र॒मायु॑कः स्यात् । यन्न प्रा᳚श्ञी॒यात् । अह॑विः स्यात् \textbf{ 61} \newline
                  \newline
                                \textbf{ TB 1.3.10.7} \newline
                  पि॒तृभ्य॒ आवृ॑श्च्येत । अ॒व॒घ्रेय॑मे॒व । तन्नेव॒ प्राशि॑तं॒ नेवाप्रा॑शितम् ॥ वी॒रं ॅवा॒ वै पि॒तरः॑ प्र॒यन्तो॒ हर॑न्ति । वी॒रं ॅवा॑ ददति । द॒शां छि॑नत्ति । हर॑णभागा॒ हि पि॒तरः॑ । पि॒तॄने॒व नि॒रव॑दयते ॥ उत्त॑र॒ आयु॑षि॒ लोम॑ छिन्दीत । पि॒तृ॒णाꣳ ह्ये॑तर्.हि॒ नेदी॑यः । \textbf{ 62} \newline
                  \newline
                                \textbf{ TB 1.3.10.8} \newline
                  नम॑स्करोति । न॒म॒स्का॒रो हि पि॑तृ॒णाम् ॥ नमो॑ वः पितरो॒ रसा॑य । नमो॑ वः पितरः॒ शुष्मा॑य । नमो॑ वः पितरो जी॒वाय॑ । नमो॑ वः पितरः स्व॒धायै᳚ । नमो॑ वः पितरो म॒न्यवे᳚ । नमो॑ वः पितरो घो॒राय॑ । पित॑रो॒ नमो॑ वः । य ए॒तस्मि॑न् ॅलो॒के स्थ \textbf{ 63} \newline
                  \newline
                                \textbf{ TB 1.3.10.9} \newline
                  यु॒ष्माꣳस्तेऽनु॑ । ये᳚ऽस्मिॅल्लो॒के । मां ते नु॑ । य ए॒तस्मि॑ॅल्लो॒के स्थ । यू॒यं तेषां॒ ॅवसि॑ष्ठा भूयास्त । ये᳚ऽस्मिॅल्लो॒के । अ॒हं तेषां॒ ॅवसि॑ष्ठो भूयास॒मित्या॑ह । वसि॑ष्ठः समा॒नानां᳚ भवति । य ए॒वं ॅवि॒द्वान्-पि॒तृभ्यः॑ क॒रोति॑ ॥ ए॒ष वै म॑नु॒ष्या॑णां ॅय॒ज्ञ्ः \textbf{ 64} \newline
                  \newline
                                \textbf{ TB 1.3.10.10} \newline
                  दे॒वानां॒ ॅवा इत॑रे य॒ज्ञाः । तेन॒ वा ए॒तत् पि॑तृलो॒के च॑रति ॥ यत् पि॒तृभ्यः॑ क॒रोति॑ । स ई᳚श्व॒रः प्रमे॑तोः । प्रा॒जा॒प॒त्यय॒र्चा पुन॒रैति॑ । य॒ज्ञो वै प्र॒जाप॑तिः । य॒ज्ञेनै॒व स॒ह पुन॒रैति॑ । न प्र॒मायु॑को भवति ॥ पि॒तृ॒लो॒के वा ए॒तद्-यज॑मानश्चरति । यत् पि॒तृभ्यः॑ क॒रोति॑ ( ) । स ई᳚श्व॒र आर्ति॒मार्तोः᳚ । प्र॒जाप॑ति॒-स्त्वावैनं॒ तत॒ उन्ने॑तुमर्.ह॒तीत्या॑हुः । यत् प्रा॑जाप॒त्यय॒र्चा पुन॒रैति॑ । प्र॒जाप॑तिरे॒वैनं॒ तत॒ उन्न॑यति । नार्ति॒मार्च्छ॑ति॒ यज॑मानः । \textbf{ 65} \newline
                  \newline
                                    (इत्य॑ - श्ञुते - पद्यन्ते - पद्यन्ते॒ षड्वा ऋ॒तवो॑ - वर्त॒तेऽ - ह॑विः स्या॒न् - नेदी॑यः॒ - स्थ - य॒ज्ञो - यज॑मानश्चरति॒ यत् पि॒तृभ्यः॑ क॒रोति॒ पञ्च॑ च) \textbf{(A10)} \newline \newline
                \textbf{PrapAtaka Korvai with starting  words of 1 to 10 anuvAkams :-} \newline
        (दे॒वा॒सु॒रा अ॒ग्नीषोम॑योर् - दे॒वा वै यथा॒ दर्.शं॑ - दे॒वा वै यद॒न्यैर् ग्रहै᳚र् - ब्रह्मवा॒दिनो॒ नाग्नि॑ष्टो॒मो न - सा॑वि॒त्रं - दे॒वस्या॒हं - ता॒र्प्यꣳ - स॒प्तान्न॑हो॒मान् - नृ॒षदं॒ - त्वेन्द्रो॑ वृ॒त्रꣳ ह॒त्वा दश॑) \newline

        \textbf{korvai with starting words of 1, 11, 21 series of dasinis :-} \newline
        (दे॒वा॒सु॒रा - वा॒ज्ये॑वैनं॒ - तस्मा᳚द् वाजपेयया॒जी - दे॒वस्या॒हं - ॅवाज॒स्याव॑रुद्ध्या- इन्द्रि॒यमे॒वास्मि॒न्॒. - ह्लीका॒ हि पि॒तरः॒ पञ्च॑षष्टिः) \newline

        \textbf{first and last  words of 3rd prapAtakam :-} \newline
        (दे॒वा॒सु॒रा - यज॑मानः) \newline 

       

        ॥ हरिः॑ ॐ ॥
॥ कृष्ण यजुर्वेदीय तैत्तिरीय ब्राह्मणे प्रथमाष्टके तृतीयः प्रपाठकः समाप्तः ॥

========================= \newline
        \pagebreak
        
        
        
     \addcontentsline{toc}{section}{ 1.4     प्रथमाष्टके चतुर्थः प्रपाठकः - सोमादिब्राह्मणं}
     \markright{ 1.4     प्रथमाष्टके चतुर्थः प्रपाठकः - सोमादिब्राह्मणं \hfill https://www.vedavms.in \hfill}
     \section*{ 1.4     प्रथमाष्टके चतुर्थः प्रपाठकः - सोमादिब्राह्मणं }
                \textbf{ 1.4.1     अनुवाकं   1 - ग्रहणा ग्रहणम्} \newline
                                \textbf{ TB 1.4.1.1} \newline
                  उ॒भये॒ वा ए॒ते प्र॒जाप॑ते॒रद्ध्य॑-सृज्यन्त । दे॒वाश्चासु॑राश्च । तान्न व्य॑जानात् । इ॒मे᳚ऽन्य इ॒मे᳚ऽन्य इति॑ । स दे॒वानꣳ॒॒ शून॑करोत् । तान॒भ्य॑षुणोत् । तान् प॒वित्रे॑णा-पुनात् । तान्-प॒रस्ता᳚त्-प॒वित्र॑स्य॒-व्य॑गृह्णात् । ते ग्रहा॑ अभवन्न् । तद्ग्रहा॑णां ग्रह॒त्वम् \textbf{ 1} \newline
                  \newline
                                \textbf{ TB 1.4.1.2} \newline
                  दे॒वता॒ वा ए॒ता यज॑मानस्य गृ॒हे गृ॑ह्यन्ते । यद् ग्रहाः᳚ । वि॒दुरे॑नं दे॒वाः । यस्यै॒वं ॅवि॒दुष॑ ए॒ते ग्रहा॑ गृ॒ह्यन्ते᳚ ॥ ए॒षा वै सोम॒स्याहु॑तिः । यदु॑पाꣳ॒॒शुः । सोमे॑न दे॒वाꣳ स्त॑र्पया॒णीति॒ खलु॒ वै सोमे॑न यजते । यदु॑पाꣳ॒॒शुं जु॒होति॑ । सोमे॑नै॒व तद्-दे॒वाꣳ स्त॑र्पयति ॥ यद्ग्रहा᳚ञ्जु॒होति॑ \textbf{ 2} \newline
                  \newline
                                \textbf{ TB 1.4.1.3} \newline
                  दे॒वा ए॒व तद्-दे॒वान्-ग॑च्छन्ति ॥ यच्च॑म॒साञ्जु॒होति॑ । तेनै॒वानु॑रूपेण॒ यज॑मानः सुव॒र्गं ॅलो॒कमे॑ति ॥ किं न्वे॑तदग्र॑ आसी॒दित्या॑हुः । यत् पात्रा॒णीति॑ । इ॒यं ॅवा ए॒तदग्र॑ आसीत् । मृ॒न्मया॑नि॒ वा ए॒तान्या॑सन्न् । तैर्दे॒वा न व्या॒वृत॑-मगच्छन्न् । त ए॒तानि॑ दारु॒मया॑णि॒ पात्रा᳚ण्य-पश्यन्न् । तान्य॑कुर्वत \textbf{ 3} \newline
                  \newline
                                \textbf{ TB 1.4.1.4} \newline
                  तैर्वै ते व्या॒वृत॑-मगच्छन्न् । यद्-दा॑रु॒मया॑णि॒ पात्रा॑णि॒ भव॑न्ति । व्या॒वृत॑मे॒व तैर् यज॑मानो गच्छति ॥ यानि॑ दारु॒मया॑णि॒ पात्रा॑णि॒ भव॑न्ति । अ॒मुमे॒व तैर्-लो॒क-म॒भिज॑यति । यानि॑ मृ॒न्मया॑नि । इ॒ममे॒व तैर्-लो॒क-म॒भिज॑यति ॥ ब्र॒ह्म॒वा॒दिनो॑ वदन्ति । काश्चत॑स्रः स्था॒लीर्वा॑य॒व्याः᳚ सोम॒ग्रह॑णी॒रिति॑ । दे॒वा वै पृश्ञि॑मदुह्रन्न् \textbf{ 4} \newline
                  \newline
                                \textbf{ TB 1.4.1.5} \newline
                  तस्या॑ ए॒ते स्तना॑ आसन्न् । इ॒यं ॅवै पृश्ञिः॑ । तामा॑दि॒त्या आ॑दित्यस्था॒ल्या चतु॑ष्पदः प॒शून॑दुह्रन्न् । यदा॑दित्यस्था॒ली भव॑ति । चतु॑ष्पद ए॒व तया॑ प॒शून्. यज॑मान इ॒मां दु॑हे । तामिन्द्र॑ उक्थ्यस्था॒ल्येन्द्रि॒य-म॑दुहत् । यदु॑क्थ्यस्था॒ली भव॑ति । इ॒न्द्रि॒यमे॒व तया॒ यज॑मान इ॒मां दु॑हे । तां ॅविश्वे॑ दे॒वा आ᳚ग्रयणस्था॒ल्योर्ज॑-मदुह्रन्न् । यदा᳚ग्रयणस्था॒ली भव॑ति ( ) \textbf{ 5} \newline
                  \newline
                                \textbf{ TB 1.4.1.6} \newline
                  ऊर्ज॑मे॒व तया॒ यज॑मान इ॒मां दु॑हे । तां म॑नु॒ष्या᳚द् ध्रुवस्था॒ल्या ऽऽयु॑रदुह्रन्न् । यद्ध्रु॑वस्था॒ली भव॑ति । आयु॑रे॒व तया॒ यज॑मान इ॒मां दु॑हे । स्था॒ल्या गृ॒ह्णाति॑ । वा॒य॒व्ये॑न जुहोति । तस्मा॑द॒न्येन॒ पात्रे॑ण प॒शून् दु॒हन्ति॑ । अ॒न्येन॒ प्रति॑गृह्णन्ति । अथो᳚ व्या॒वृत॑मे॒व तद्-यज॑मानो गच्छति । \textbf{ 6} \newline
                  \newline
                                    (ग्र॒ह॒त्वं - ग्रहा᳚न् जु॒होत्य॑-कुर्व-तादुह्रन्-नाग्रयणस्था॒ली भव॑ति॒-+नव॑ च) \textbf{(A1)} \newline \newline
                \textbf{ 1.4.2      अनुवाकं   2 - सोत्रामणीशेषा मन्त्राः} \newline
                                \textbf{ TB 1.4.2.1} \newline
                  यु॒वꣳ सु॒राम॑मश्विना । नमु॑चावाऽसु॒रे सचा᳚ । वि॒पि॒पा॒ना शु॑भस्पती । इन्द्रं॒ कर्म॑स्वावतम् ॥ पु॒त्रमि॑व पि॒तरा॑व॒श्विनो॒भा । इन्द्राव॑तं॒ कर्म॑णा दꣳ॒॒सना॑भिः । यथ् सु॒रामं॒ ॅव्यपि॑बः॒ शची॑भिः । सर॑स्वती त्वा मघवन्नभीष्णात् ॥ अहा᳚व्यग्ने ह॒विरा॒स्ये॑ ते । स्रु॒चीव॑ घृ॒तं च॒मू इ॑व॒ सोमः॑ \textbf{ 7} \newline
                  \newline
                                \textbf{ TB 1.4.2.2} \newline
                  वा॒ज॒सनिꣳ॑ र॒यिम॒स्मे सु॒वीर᳚म् । प्र॒श॒स्तं धे॑हि य॒शसं॑ बृ॒हन्त᳚म् ॥ यस्मि॒न्नश्वा॑स ऋष॒भास॑ उ॒क्षणः॑ । व॒शा मे॒षा अ॑वसृ॒ष्टास॒ आहु॑ताः । की॒ला॒ल॒पे सोम॑पृष्ठाय वे॒धसे᳚ । हृ॒दाम॒तिं ज॑नय॒ चारु॑म॒ग्नये᳚ ॥ नाना॒ हि वां᳚ दे॒वहि॑तꣳ॒॒ सदो॑ मि॒तम् । मा सꣳसृ॑क्षाथां पर॒मे व्यो॑मन्न् । सुरा॒ त्वमसि॑ शु॒ष्मिणी॒ सोम॑ ए॒षः । मा मा॑ हिꣳसीः॒ स्वां ॅयोनि॑मावि॒शन्न् \textbf{ 8} \newline
                  \newline
                                \textbf{ TB 1.4.2.3} \newline
                  यदत्र॑ शि॒ष्टꣳ र॒सिनः॑ सु॒तस्य॑ । यदिन्द्रो॒ अपि॑ब॒च्छची॑भिः । अ॒हं तद॑स्य॒ मन॑सा शि॒वेन॑ । सोमꣳ॒॒ राजा॑नमि॒ह भ॑क्षयामि ॥ द्वे स्रु॒ती अ॑शृणवं पितृ॒णाम् । अ॒हं दे॒वाना॑मु॒त मर्त्या॑नाम् । ताभ्या॑मि॒दं ॅविश्वं॒ भुव॑नꣳ॒॒ समे॑ति । अ॒न्त॒रा पूर्व॒मप॑रं च के॒तुम् ॥ यस्ते॑ देव वरुण गाय॒त्रछ॑न्दाः॒ पाशः॑ । तं त॑ ए॒तेनाव॑यजे । \textbf{ 9} \newline
                  \newline
                                \textbf{ TB 1.4.2.4} \newline
                  यस्ते॑ देव वरुण त्रि॒ष्टुप्छ॑न्दाः॒ पाशः॑ । तं त॑ ए॒तेनाव॑यजे । यस्ते॑ देव वरुण॒ जग॑तीछन्दाः॒ पाशः॑ । तं त॑ ए॒तेनाव॑यजे ॥ सोमो॒ वा ए॒तस्य॑ रा॒ज्यमाद॑त्ते । यो राजा॒ सन् रा॒ज्यो वा॒ सोमे॑न॒ यज॑ते । दे॒व॒सु॒वामे॒तानि॑ ह॒वीꣳषि॑ भवन्ति । ए॒ताव॑न्तो॒ वै दे॒वानाꣳ॑ स॒वाः । त ए॒वास्मै॑ स॒वान् प्रय॑च्छन्ति । त ए॑नं॒ पुनः॑ सुवन्ते रा॒ज्याय॑ ( ) । दे॒व॒सू राजा॑ भवति । \textbf{ 10} \newline
                  \newline
                                    (सोम॑ - आवि॒शन्. - य॑जे - रा॒ज्यायैकं॑ च) \textbf{(A2)} \newline \newline
                \textbf{ 1.4.3      अनुवाकं   3 - दोहप्रायश्चित्तम्, अग्निहोत्रे} \newline
                                \textbf{ TB 1.4.3.1} \newline
                  उद॑स्थाद्-दे॒व्यदि॑तिर्-विश्वरू॒पी । आयु॑र्य॒ज्ञ्प॑तावधात् । इन्द्रा॑य कृण्व॒ती भा॒गम् । मि॒त्राय॒ वरु॑णाय च ॥ इ॒यं ॅवा अ॑ग्निहो॒त्री । इ॒यं ॅवा ए॒तस्य॒ निषी॑दति । यस्या᳚ग्निहो॒त्री नि॒षीद॑ति । तामुत्था॑पयेत् । उद॑स्थाद्-दे॒व्यदि॑ति॒रिति॑ । इ॒यं ॅवै दे॒व्यदि॑तिः \textbf{ 11} \newline
                  \newline
                                \textbf{ TB 1.4.3.2} \newline
                  इ॒मामे॒वास्मा॒ उत्था॑पयति ॥ आयु॑र्य॒ज्ञ्प॑तावधा॒दित्या॑ह । आयु॑रे॒वास्मि॑न् दधाति ॥ इन्द्रा॑य कृण्व॒ती भा॒गं मि॒त्राय॒ वरु॑णाय॒ चेत्या॑ह । य॒था॒ य॒जुरे॒वैतत् ॥ अव॑र्तिं॒ ॅवा ए॒षैतस्य॑ पा॒प्मानं॑ प्रति॒ख्याय॒ निषी॑दति । यस्या᳚-ग्निहो॒त्र्युप॑सृष्टा नि॒षीद॑ति । तां दु॒ग्ध्वा ब्रा᳚ह्म॒णाय॑ दद्यात् । यस्यान्नं॒ नाद्यात् । अव॑र्तिमे॒वास्मि॑न् पा॒प्मानं॒ प्रति॑मुञ्चति । \textbf{ 12} \newline
                  \newline
                                \textbf{ TB 1.4.3.3} \newline
                  दु॒ग्ध्वा द॑दाति । न ह्यदृ॑ष्टा॒ दक्षि॑णा दी॒यते᳚ ॥ पृ॒थि॒वीं ॅवा ए॒तस्य॒ पयः॒ प्रवि॑शति । यस्या᳚ग्निहो॒त्रं दु॒ह्यमा॑नꣳ॒॒ स्कन्द॑ति ॥ यद॒द्य दु॒ग्धं पृ॑थि॒वीमस॑क्त । यदोष॑धी-र॒प्यस॑र॒द्-यदापः॑ । पयो॑ गृ॒हेषु॒ पयो॑ अघ्नि॒यासु॑ । पयो॑ व॒थ्सेषु॒ पयो॑ अस्तु॒ तन्मयीत्या॑ह । पय॑ ए॒वात्मन् गृ॒हेषु॑ प॒शुषु॑ धत्ते ॥ अ॒प उप॑सृजति \textbf{ 13} \newline
                  \newline
                                \textbf{ TB 1.4.3.4} \newline
                  अ॒द्भिरे॒वैन॑दाप्नोति ॥ यो वै य॒ज्ञ्स्यार्ते॒नाना᳚र्तꣳ सꣳ सृ॒जति॑ । उ॒भे वै ते तर्ह्यार्च्छ॑तः । आर्च्छ॑ति॒ खलु॒ वा ए॒तद॑ग्निहो॒त्रम् । यद्-दु॒ह्यमा॑नꣳ॒॒ स्कन्द॑ति । यद॑भिदु॒ह्यात् । आर्ते॒नाना᳚र्तं ॅय॒ज्ञ्स्य॒ सꣳसृ॑जेत् । तदे॒व या॒दृक्की॒दृक्च॑ होत॒व्य᳚म् । अथा॒न्यां दु॒ग्ध्वा पुन॑र्.-होत॒व्य᳚म् । अना᳚र्तेनै॒वार्तं॑ ॅय॒ज्ञ्स्य॒ निष्क॑रोति । \textbf{ 14} \newline
                  \newline
                                \textbf{ TB 1.4.3.5} \newline
                  यद्-युद्द्रु॑तस्य॒ स्कन्दे᳚त् । यत् ततोऽहु॑त्वा॒ पुन॑रे॒यात् । य॒ज्ञ्ं ॅविच्छि॑न्द्यात् । यत्र॒ स्कन्दे᳚त् । तन्नि॒षद्य॒ पुन॑र्गृह्णीयात् । यत्रै॒व स्कन्द॑ति । तत॑ ए॒वैन॒त्-पुन॑र्गृह्णाति । तदे॒व या॒दृक्-की॒दृक्च॑ होत॒व्य᳚म् । अथा॒न्यां दु॒ग्ध्वा पुन॑र्.-होत॒व्य᳚म् । अना᳚र्तेनै॒वार्तं॑ ॅय॒ज्ञ्स्य॒ निष्क॑रोति । \textbf{ 15} \newline
                  \newline
                                \textbf{ TB 1.4.3.6} \newline
                  वि वा ए॒तस्य॑ य॒ज्ञ्श्छि॑द्यते । यस्या᳚ग्निहो॒त्रे॑ऽधिश्रि॑ते॒ श्वाऽन्त॒रा धाव॑ति । रु॒द्रः खलु॒ वा ए॒षः । यद॒ग्निः । यद्-गाम॑न्वत्याव॒र्तये᳚त् । रु॒द्राय॑ प॒शू-नपि॑दद्ध्यात् । अ॒प॒शुर्-यज॑मानः स्यात् । यद॒पो᳚ ऽन्वतिषि॒ञ्चेत् । अ॒ना॒द्य-म॒ग्नेरापः॑ । अ॒ना॒द्यमा᳚भ्या॒-मपि॑दद्ध्यात् ( ) । गार्.ह॑पत्या॒द्-भस्मा॒दाय॑ । इ॒दं ॅविष्णु॒र्-विच॑क्रम॒ इति॑ वैष्ण॒व्यर्चा ऽऽह॑व॒नीया᳚द्ध्वꣳ॒॒ सय॒न्नुद्र॑वेत् । य॒ज्ञो वै विष्णुः॑ । य॒ज्ञेनै॒व य॒ज्ञ्ꣳ सन्त॑नोति । भस्म॑ना प॒दमपि॑वपति॒ शान्त्यै᳚ । \textbf{ 16} \newline
                  \newline
                                    (वै दे॒व्यदि॑तिर् - मुञ्चति - सृजति - करोति - करोत्या - भ्या॒मपि॑दद्ध्या॒त् पञ्च॑ च) \textbf{(A3)} \newline \newline
                \textbf{ 1.4.4      अनुवाकं   4 - अग्निप्रायश्चित्तम् अग्निहोत्रे} \newline
                                \textbf{ TB 1.4.4.1} \newline
                  नि वा ए॒तस्या॑हव॒नीयो॒ गार्.ह॑पत्यं कामयते । नि गार्.ह॑पत्य आहव॒नीय᳚म् । यस्या॒ग्निमनु॑द्धृतꣳ॒॒ सूर्यो॒ऽभिनि॒म्रोच॑ति । द॒र्भेण॒ हिर॑ण्यं प्र॒बद्ध्य॑ पु॒रस्ता᳚द्धरेत् । अथा॒ग्निम् । अथा᳚ग्निहो॒त्रम् । यद्धिर॑ण्यं पु॒रस्ता॒द्धर॑ति । ज्योति॒र्वै हिर॑ण्यम् । ज्योति॑रे॒वैनं॒ पश्य॒न्-नुद्ध॑रति । यद॒ग्निं पूर्वꣳ॒॒ हर॒त्यथा᳚-ग्निहो॒त्रम् \textbf{ 17} \newline
                  \newline
                                \textbf{ TB 1.4.4.2} \newline
                  भा॒ग॒धेये॑नै॒वैनं॒ प्रण॑यति ॥ ब्रा॒ह्म॒ण आ॑र्.षे॒य उद्ध॑रेत् । ब्रा॒ह्म॒णो वै सर्वा॑ दे॒वताः᳚ । सर्वा॑भिरे॒वैनं॑ दे॒वता॑भि॒रुद्ध॑रति ॥ अ॒ग्नि॒हो॒त्र-मु॑प॒सा-द्यातमि॑तो-रासीत । व्र॒तमे॒व ह॒तमनु॑ म्रियते ॥ अन्तं॒ ॅवा ए॒ष आ॒त्मनो॑ गच्छति । यस्ताम्य॑ति । अन्त॑मे॒ष य॒ज्ञ्स्य॑ गच्छति । यस्या॒ग्निमनु॑द्धृतꣳ॒॒ सूर्यो॒ऽभिनि॒म्रोच॑ति \textbf{ 18} \newline
                  \newline
                                \textbf{ TB 1.4.4.3} \newline
                  पुनः॑ स॒मन्य॑ जुहोति । अन्ते॑नै॒वान्तं॑ ॅय॒ज्ञ्स्य॒ निष्क॑रोति ॥ वरु॑णो॒ वा ए॒तस्य॑ य॒ज्ञ्ं गृ॑ह्णाति । यस्या॒ग्नि-मनु॑द्धृतꣳ॒॒ सूर्यो॒ऽभिनि॒म्रोच॑ति । वा॒रु॒णं च॒रुं निर्व॑पेत् । तेनै॒व य॒ज्ञ्ं निष्क्री॑णीते ॥ नि वा ए॒तस्या॑हव॒नीयो॒ गार्.ह॑पत्यं कामयते । नि गार्.ह॑पत्य आहव॒नीय᳚म् । यस्या॒ग्नि-मनु॑द्धृतꣳ॒॒ सूर्यो॒ऽभ्यु॑देति॑ । च॒तु॒र्गृ॒ही॒त-माज्यं॑ पु॒रस्ता᳚द्धरेत् \textbf{ 19} \newline
                  \newline
                                \textbf{ TB 1.4.4.4} \newline
                  अथा॒ग्निम् । अथा᳚ग्निहो॒त्रम् । यदाज्यं॑ पु॒रस्ता॒द्धर॑ति । ए॒तद्वा अ॒ग्नेः प्रि॒यं धाम॑ । यदाज्य᳚म् । प्रि॒येणै॒वैनं॒ धाम्ना॒ सम॑र्द्धयति । यद॒ग्निं पूर्वꣳ॒॒ हर॒त्यथा᳚-ग्निहो॒त्रम् । भा॒ग॒धेये॑नै॒वैनं॒ प्रण॑यति । ब्रा॒ह्म॒ण आ॑र्.षे॒य उद्ध॑रेत् । ब्रा॒ह्म॒णो वै सर्वा॑ दे॒वताः᳚ \textbf{ 20} \newline
                  \newline
                                \textbf{ TB 1.4.4.5} \newline
                  सर्वा॑भिरे॒वैनं॑ दे॒वता॑भि॒रुद्ध॑रति ॥ परा॑ची॒ वा ए॒तस्मै᳚ व्यु॒च्छन्ती॒ व्यु॑च्छति । यस्या॒ग्नि-मनु॑द्धृतꣳ॒॒ सूर्यो॒ऽभ्यु॑देति॑ । उ॒षाः के॒तुना॑ जुषताम् । य॒ज्ञ्ं दे॒वेभि॑रिन्वि॒तम् । दे॒वेभ्यो॒ मधु॑मत्तमꣳ॒॒ स्वाहेति॑ प्र॒त्यङ्-नि॒षद्याज्ये॑न जुहुयात् । प्र॒तीची॑मे॒वास्मै॒ विवा॑सयति ॥ अ॒ग्नि॒हो॒त्र-मु॑प॒साद्यातमि॑तो-रासीत । व्र॒तमे॒व ह॒तमनु॑ म्रियते । अन्तं॒ ॅवा ए॒ष आ॒त्मनो॑ गच्छति \textbf{ 21} \newline
                  \newline
                                \textbf{ TB 1.4.4.6} \newline
                  यस्ताम्य॑ति । अन्त॑मे॒ष य॒ज्ञ्स्य॑ गच्छति । यस्या॒ग्नि-मनु॑द्धृतꣳ॒॒ सूर्यो॒ऽभ्यु॑देति॑ । पुनः॑ स॒मन्य॑ जुहोति । अन्ते॑नै॒वान्तं॑ ॅय॒ज्ञ्स्य॒ निष्क॑रोति । मि॒त्रो वा ए॒तस्य॑ य॒ज्ञ्ं गृ॑ह्णाति । यस्या॒ग्नि-मनु॑द्धृतꣳ॒॒ सूर्यो॒ऽभ्यु॑देति॑ । मै॒त्रं च॒रुं निर्व॑पेत् । तेनै॒व य॒ज्ञ्ं निष्क्री॑णीते ॥ यस्या॑-हव॒नीयेऽनु॑द्वाते॒ गार्.ह॑पत्य उ॒द्वाये᳚त् \textbf{ 22} \newline
                  \newline
                                \textbf{ TB 1.4.4.7} \newline
                  यदा॑हव॒नीय॒-मनु॑द्वाप्य॒ गार्.ह॑पत्यं॒ मन्थे᳚त् । विच्छि॑न्द्यात् । भ्रातृ॑व्यमस्मै जनयेत् । यद्वै य॒ज्ञ्स्य॑ वास्त॒व्यं॑ क्रि॒यते᳚ । तदनु॑ रु॒द्रोऽव॑चरति । यत् पूर्व॑-मन्वव॒स्येत् । वा॒स्त॒व्य॑-म॒ग्निमुपा॑सीत । रु॒द्रो᳚ऽस्य प॒शून् घातु॑कः स्यात् । आ॒ह॒व॒नीय॑-मु॒द्वाप्य॑ । गार्.ह॑पत्यं मन्थेत् । \textbf{ 23} \newline
                  \newline
                                \textbf{ TB 1.4.4.8} \newline
                  इ॒तः प्र॑थ॒मं ज॑ज्ञे अ॒ग्निः । स्वाद्योने॒रधि॑ जा॒तवे॑दाः । स गा॑यत्रि॒या त्रि॒ष्टुभा॒ जग॑त्या । दे॒वेभ्यो॑ ह॒व्यं ॅव॑हतु प्रजा॒नन्निति॑ । छन्दो॑भिरे॒वैनꣳ॒॒ स्वाद्योनेः॒ प्रज॑नयति ॥ गार्.ह॑पत्यं मन्थति । गार्.ह॑पत्यं॒ ॅवा अन्वाहि॑ताग्नेः प॒शव॒ उप॑ तिष्ठन्ते । स यदु॒द्वाय॑ति । तदनु॑ प॒शवोऽप॑क्रामन्ति । इ॒षे र॒य्यै र॑मस्व \textbf{ 24} \newline
                  \newline
                                \textbf{ TB 1.4.4.9} \newline
                  सह॑से द्यु॒म्नाय॑ । ऊ॒र्जे पत्या॒येत्या॑ह । प॒शवो॒ वै र॒यिः । प॒शूने॒वास्मै॑ रमयति ॥ सा॒र॒स्व॒तौ त्वोथ्सौ॒ समि॑न्धाता॒मित्या॑ह । ऋ॒ख् सा॒मे वै सा॑रस्व॒तावुथ्सौ᳚ । ऋ॒ख्-सा॒माभ्या॑मे॒वैनꣳ॒॒ समि॑न्धे ॥ स॒म्राड॑सि वि॒राड॒सीत्या॑ह । र॒थ॒न्त॒रं ॅवै स॒म्राट् । बृ॒हद्-वि॒राट् \textbf{ 25} \newline
                  \newline
                                \textbf{ TB 1.4.4.10} \newline
                  ताभ्या॑मे॒वैनꣳ॒॒ समि॑न्धे ॥ वज्रो॒ वै च॒क्रम् । वज्रो॒ वा ए॒तस्य॑ य॒ज्ञ्ं ॅविच्छि॑नत्ति । यस्यानो॑ वा॒ रथो॑ वाऽन्त॒राऽग्नी याति॑ । आ॒ह॒व॒नीय॑-मु॒द्वाप्य॑ । गार्.ह॑पत्या॒-दुद्ध॑रेत् । यद॑ग्ने॒ पूर्वं॒ प्रभृ॑तं प॒दꣳ हि ते᳚ । सूर्य॑स्य र॒श्मीन-न्वा॑त॒तान॑ । तत्र॑ रयि॒ष्ठामनु॒ संभ॑रै॒तम् । सं नः॑ सृज सुम॒त्या वाज॑व॒त्येति॑ ( ) \textbf{ 26} \newline
                  \newline
                                \textbf{ TB 1.4.4.11} \newline
                  पूर्वे॑णै॒वास्य॑ य॒ज्ञेन॑ य॒ज्ञ्मनु॒ सं त॑नोति ॥ त्वम॑ग्ने स॒प्रथा॑ अ॒सीत्या॑ह । अ॒ग्निः सर्वा॑ दे॒वताः᳚ । दे॒वता॑भिरे॒व य॒ज्ञ्ꣳ सं त॑नोति ॥ अ॒ग्नये॑ पथि॒कृते॑ पुरो॒डाश॑म॒ष्टाक॑पालं॒ निर्व॑पेत् । अ॒ग्निमे॒व प॑थि॒कृतꣳ॒॒ स्वेन॑ भाग॒धेये॒नोप॑ धावति । स ए॒वैनं॑ ॅय॒ज्ञियं॒ पन्था॒मपि॑-नयति । अ॒न॒ड्वान्-दक्षि॑णा । व॒ही ह्ये॑ष समृ॑द्ध्यै । \textbf{ 27} \newline
                  \newline
                                                        \textbf{special korvai} \newline
              (नि वै पूर्वं॒ त्रीणि॑ नि॒म्रोच॑ति द॒र्भेण॒ यद्धिर॑ण्यमग्निहो॒त्रं पुन॒र्वरु॑णो वारु॒णं नि वा ए॒तस्या॒भ्यु॑देति॑ चतुर्गृही॒तमाज्यं॒ यदाज्यं॒ परा᳚च्यु॒षाः पुन॑र्मि॒त्रो मे॒त्रं ॅयस्या॑हव॒नीयेऽनु॑द्वाते॒ गार्.ह॑पत्यो॒ यद्वै म॑न्थे॒दुद्ध॑रेत्) \newline
                                (हर॒त्यथा᳚ग्निहो॒त्रं - नि॒म्रोच॑ति - हरेद् - दे॒वता॑ - गच्छ - त्यु॒द्वाये᳚न्-मन्थेद्-रमस्व-बृ॒हद् वि॒राड्-इति॒-नव॑ च) \textbf{(A4)} \newline \newline
                \textbf{ 1.4.5      अनुवाकं   5 - सोमातिरेकप्रायश्चित्तम्} \newline
                                \textbf{ TB 1.4.5.1} \newline
                  यस्य॑ प्रातस्सव॒ने सोमो॑ऽति॒रिच्य॑ते । माद्ध्य॑न्दिनꣳ॒॒ सव॑नं का॒मय॑मानो॒-ऽभ्यति॑रिच्यते । गौर्द्ध॑यति म॒रुता॒मिति॒ धय॑द्वतीषु कुर्वन्ति । हि॒नस्ति॒ वै स॒न्ध्यधी॑तम् । स॒न्धीव॒ खलु॒ वा ए॒तत् । यथ् सव॑न स्याति॒रिच्य॑ते । यद्धय॑द्वतीषु कु॒र्वन्ति॑ । स॒न्धेः शान्त्यै᳚ ॥ गा॒य॒त्रꣳ साम॑ भवति पञ्चद॒शः स्तोमः॑ । तेनै॒व प्रा॑तस्सव॒नान्नय॑न्ति । \textbf{ 28} \newline
                  \newline
                                \textbf{ TB 1.4.5.2} \newline
                  म॒रुत्व॑तीषु कुर्वन्ति । तेनै॒व माद्ध्य॑न्दिना॒थ्-सव॑ना॒न्नय॑न्ति ॥ होतु॑श्च म॒समनून्न॑यन्ते । होताऽनु॑शꣳसति । म॒द्ध्य॒त ए॒व य॒ज्ञ्ꣳ स॒माद॑धाति ॥ यस्य॒ माद्ध्य॑न्दिने॒ सव॑ने॒ सोमो॑ऽति॒रिच्य॑ते । आ॒दि॒त्यं तृ॑तीयसव॒नं का॒मय॑मानो॒-ऽभ्यति॑रिच्यते । गौ॒रि॒वी॒तꣳ साम॑ भवति । अति॑रिक्तं॒ ॅवै गौ॑रिवी॒तम् । अति॑रिक्तं॒ ॅयथ् सव॑नस्या-ति॒रिच्य॑ते \textbf{ 29} \newline
                  \newline
                                \textbf{ TB 1.4.5.3} \newline
                  अति॑रिक्तस्य॒ शान्त्यै᳚ ॥ बण्म॒हाꣳ अ॑सि सू॒र्येति॑ कुर्वन्ति । यस्यै॒वादि॒त्यस्य॒ सव॑नस्य॒ कामे॑नाति॒रिच्य॑ते । तेनै॒वैनं॒ कामे॑न॒ सम॑र्द्धयन्ति ॥ गौ॒रि॒वी॒तꣳ साम॑ भवति । तेनै॒व माद्ध्य॑न्दिना॒थ्-सव॑ना॒न्नय॑न्ति ॥ स॒प्त॒द॒शः स्तोमः॑ । तेनै॒व तृ॑तीयसव॒नान्नय॑न्ति ॥ होतु॑श्चम॒समनून्न॑यन्ते । होताऽनु॑शꣳ सति \textbf{ 30} \newline
                  \newline
                                \textbf{ TB 1.4.5.4} \newline
                  म॒द्ध्य॒त ए॒व य॒ज्ञ्ꣳ स॒माद॑धाति ॥ यस्य॑ तृतीयसव॒ने सोमो॑ऽति॒रिच्ये॑त । उ॒क्थ्यं॑ कुर्वीत । यस्यो॒क्थ्ये॑ऽति॒रिच्ये॑त । अ॒ति॒रा॒त्रं कु॑र्वीत । यस्या॑-तिरा॒त्रे॑ऽति॒रिच्य॑ते। तत्त्वै दु॑ष्प्रज्ञा॒नम् । यज॑मानं॒ ॅवा ए॒तत् प॒शव॑ आ॒साह्य॑ यन्ति । बृ॒हथ् साम॑ भवति । बृ॒हद्वा इ॒मां ॅलो॒कान् दा॑धार ( ) । बार्.ह॑ताः प॒शवः॑ । बृ॒ह॒तैवास्मै॑ प॒शून् दा॑धार ॥ शि॒पि॒वि॒ष्टव॑तीषु कुर्वन्ति । शि॒पि॒वि॒ष्टो वै दे॒वानां᳚ पु॒ष्टम् । पुष्ट्यै॒वैनꣳ॒॒ सम॑र्द्धयन्ति ॥ होतु॑श्चम॒समनून्न॑यन्ते । होताऽनु॑शꣳसति । म॒द्ध्य॒त ए॒व य॒ज्ञ्ꣳ स॒माद॑धाति । \textbf{ 31} \newline
                  \newline
                                    (य॒न्ति॒ - सव॑नस्याति॒रिच्य॑ते - शꣳसति - दाधारा॒ष्टौ च॑) \textbf{(A5)} \newline \newline
                \textbf{ 1.4.6      अनुवाकं   6 - सवननिमित्तं प्रायश्चित्तम्} \newline
                                \textbf{ TB 1.4.6.1} \newline
                  एकै॑को॒ वै ज॒नता॑या॒-मिन्द्रः॑ । एकं॒ ॅवा ए॒ताविन्द्र॑म॒भि सꣳसु॑नुतः । यौ द्वौ सꣳ॑सुनु॒तः । प्र॒जाप॑ति॒र्वा ए॒ष विता॑यते । यद्-य॒ज्ञ्ः । तस्य॒ ग्रावा॑णो॒ दन्ताः᳚ । अ॒न्य॒त॒रं ॅवा ए॒ते सꣳ॑सुन्व॒तोर्-निर्ब॑फ्सति । पूर्वे॑णोप॒सृत्या॑ दे॒वता॒ इत्या॑हुः । पू॒र्वो॒प॒सृ॒तस्य॒ वै श्रेया᳚न् भवति । एति॑व॒न्त्याज्या॑नि भवन्त्य॒-भिजि॑त्यै । \textbf{ 32} \newline
                  \newline
                                \textbf{ TB 1.4.6.2} \newline
                  म॒रुत्व॑तीः प्रति॒पदः॑ । म॒रुतो॒ वै दे॒वाना॒-मप॑राजित-मा॒यत॑नम् । दे॒वाना॑-मे॒वाप॑राजित आ॒यत॑ने यतते ॥उ॒भे बृ॑हद्रथन्त॒रे भ॑वतः । इ॒यं ॅवाव र॑थन्त॒रम् । अ॒सौ बृ॒हत् । आ॒भ्यामे॒वैन॑-म॒न्तरे॑ति । वा॒चश्च॒ मन॑सश्च । प्रा॒णाच्चा॑-पा॒नाच्च॑ । दि॒वश्च॑ पृथि॒व्याश्च॑ \textbf{ 33} \newline
                  \newline
                                \textbf{ TB 1.4.6.3} \newline
                  सर्व॑स्माद्-वि॒त्ताद्-वेद्या᳚त् ॥ अ॒भि॒व॒र्तो ब्र॑ह्मसा॒मं भ॑वति । सु॒व॒र्गस्य॑ लो॒कस्या॒-भिवृ॑त्त्यै ॥ अ॒भि॒जिद्-भ॑वति । सु॒व॒र्गस्य॑ लो॒कस्या॒-भिजि॑त्यै । वि॒श्व॒जिद्-भ॑वति । विश्व॑स्य॒ जित्यै᳚ ॥ यस्य॒ भूयाꣳ॑सो यज्ञ्क्र॒तव॒ इत्या॑हुः । स दे॒वता॑ वृङ्क्त॒ इति॑ । यद्य॑ग्निष्टो॒मः सोमः॑ प॒रस्ता॒थ्-स्यात् \textbf{ 34} \newline
                  \newline
                                \textbf{ TB 1.4.6.4} \newline
                  उ॒॒क्थ्यं॑ कुर्वीत । यद्यु॒क्थ्यः॑ स्यात् । अ॒ति॒रा॒त्रं कु॑र्वीत । य॒ज्ञ्॒क्र॒तुभि॑-रे॒वास्य॑ दे॒वता॑ वृङ्क्ते ॥ यो वै छन्दो॑भि-रभि॒भव॑ति । स सꣳ॑ सुन्व॒तो-र॒भिभ॑वति । स॒म्ॅवे॒शाय॑ त्वोपवे॒शाय॒-त्वेत्या॑ह । छन्दाꣳ॑सि॒ वै स॑म्ॅवे॒श उ॑पवे॒शः । छन्दो॑भिरे॒वास्य॒ छन्दाꣳ॑स्य॒-भिभ॑वति ॥ इ॒ष्टर्गो॒ वा ऋ॒त्विजा॑-मद्ध्व॒र्युः \textbf{ 35} \newline
                  \newline
                                \textbf{ TB 1.4.6.5} \newline
                  इ॒ष्टर्गः॒ खलु॒ वै पूर्वो॒ऽर्ष्टुः क्षी॑यते । प्राणा॑पानौ मृ॒त्योर्मा॑ पात॒मित्या॑ह । प्रा॒णा॒पा॒नयो॑रे॒व श्र॑यते । प्राणा॑पानौ॒ मा मा॑ हासिष्ट॒मित्या॑ह । नैनं॑ पु॒राऽऽयु॑षः प्राणापा॒नौ ज॑हितः ॥ आर्तिं॒ ॅवा ए॒ते निय॑न्ति । येषां᳚ दीक्षि॒तानां᳚ प्र॒मीय॑ते । तं ॅयद॑व॒वर्जे॑युः । क्रू॒र॒कृता॑मिवैषां ॅलो॒कः स्या᳚त् । आह॑र द॒हेति॑ ब्रूयात् \textbf{ 36} \newline
                  \newline
                                \textbf{ TB 1.4.6.6} \newline
                  तं द॑क्षिण॒तो वेद्यै॑ नि॒धाय॑ । स॒र्प॒रा॒ज्ञिया॑ ऋ॒ग्भिः स्तु॑युः । इ॒यं ॅवै सर्प॑तो॒ राज्ञी᳚ । अ॒स्या ए॒वैनं॒ परि॑ददति ॥ व्यृ॑द्धं॒ तदित्या॑हुः । यथ् स्तु॒त-मन॑नुशस्त॒-मिति॑ । होता᳚ प्रथ॒मः प्रा॑चीनावी॒ती मा᳚र्जा॒लीयं॒ परी॑यात् । या॒मीर॑नु-ब्रु॒वन्न् । स॒र्प॒रा॒ज्ञीनां᳚ कीर्तयेत् । उ॒भयो॑रे॒वैनं॑ ॅलो॒कयोः॒ परि॑ददति \textbf{ 37} \newline
                  \newline
                                \textbf{ TB 1.4.6.7} \newline
                  अथो॑ धु॒वन्त्ये॒वैन᳚म् । अथो॒ न्ये॑वास्मै᳚ ह्नुवते ॥ त्रिः परि॑यन्ति । त्रय॑ इ॒मे लो॒काः । ए॒भ्य ए॒वैनं॑ ॅलो॒केभ्यो॑ धुवते । त्रिः पुनः॒ परि॑यन्ति । षट्थ् संप॑द्यन्ते । षड्वा ऋ॒तवः॑ । ऋ॒तुभि॑रे॒वैनं॑ धुवते ॥ अग्न॒ आयूꣳ॑षि पवस॒ इति॑ प्रति॒पदं॑ कुर्वीरन्न् ( ) । र॒थ॒न्त॒रसा॑मैषाꣳ॒॒ सोमः॑ स्यात् । आयु॑रे॒वात्मन्-द॑धते । अथो॑ पा॒प्मान॑मे॒व वि॒जह॑तो यन्ति । \textbf{ 38} \newline
                  \newline
                                    (अ॒भिजि॑त्यै - पृथि॒व्याश्च॒ - स्या - द॑द्ध्व॒र्युर् - ब्रु॑याल् - लो॒कयोः॒ परि॑ददति - कुर्वरꣳ॒॒ स्त्रीणि॑ च) \textbf{(A6)} \newline \newline
                \textbf{ 1.4.7     अनुवाकं   7 - यूपविरोहणादिप्रायश्चित्तम्} \newline
                                \textbf{ TB 1.4.7.1} \newline
                  अ॒सु॒र्यं॑ ॅवा ए॒तस्मा॒द्-वर्णं॑ कृ॒त्वा । प॒शवो॑ वी॒र्य॑-मप॑क्रामन्ति । यस्य॒ यूपो॑ वि॒रोह॑ति । त्वा॒ष्ट्रं ब॑हुरू॒प-माल॑भेत । त्वष्टा॒ वै रू॒पाणा॑मीशे । य ए॒व रू॒पाणा॒मीशे᳚ । सो᳚ऽस्मिन् प॒शून्. वी॒र्यं॑ ॅयच्छति । नास्मा᳚त्-प॒शवो॑ वी॒र्य॑-मप॑क्रामन्ति ॥ आर्तिं॒ ॅवा ए॒ते निय॑न्ति । येषां᳚ दीक्षि॒ताना॑-म॒ग्नि-रु॒द्वाय॑ति \textbf{ 39} \newline
                  \newline
                                \textbf{ TB 1.4.7.2} \newline
                  यदा॑हव॒नीय॑ उ॒द्वाये᳚त् । यत्तं मन्थे᳚त् । विच्छि॑न्द्यात् । भ्रातृ॑व्यमस्मै जनयेत् । यदा॑हव॒नीय॑ उ॒द्वाये᳚त् । आग्नी᳚द्ध्रा॒-दुद्ध॑रेत् । यदाग्नी᳚द्ध्र उ॒द्वाये᳚त् । गार्.ह॑पत्या॒-दुद्ध॑रेत् । यद् गार्.ह॑पत्य उ॒द्वाये᳚त् । अत॑ ए॒व पुन॑र् मन्थेत् \textbf{ 40} \newline
                  \newline
                                \textbf{ TB 1.4.7.3} \newline
                  अत्र॒ वाव स निल॑यते । यत्र॒ खलु॒ वै निली॑न-मुत्त॒मं पश्य॑न्ति । तदे॑न-मिच्छन्ति ॥ यस्मा॒द्-दारो॑रु॒द्वाये᳚त् । तस्या॒रणी॑ कुर्यात् । क्रु॒मु॒कमपि॑ कुर्यात् । ए॒षा वा अ॒ग्नेः प्रि॒या त॒नूः । यत्-क्रु॑मु॒कः । प्रि॒ययै॒वैनं॑ त॒नुवा॒ सम॑र्द्धयति ॥ गार्.ह॑पत्यं मन्थति \textbf{ 41} \newline
                  \newline
                                \textbf{ TB 1.4.7.4} \newline
                  गार्.ह॑पत्यो॒ वा अ॒ग्नेर्योनिः॑ । स्वादे॒वैनं॒ ॅयोने᳚र्-जनयति । नास्मै॒ भ्रातृ॑व्यं जनयति ॥ यस्य॒ सोम॑ उप॒दस्ये᳚त् । सु॒वर्णꣳ॒॒ हिर॑ण्यं द्वे॒धा वि॒च्छिद्य॑ । ऋ॒जी॒षे᳚ऽन्यदा॑धूनु॒यात् । जु॒हु॒याद॒न्यत् । सोम॑मे॒वा-भि॑षु॒णोति॑ । सोमं॑ जुहोति ॥ सोम॑स्य॒ वा अ॑भिषू॒यमा॑णस्य प्रि॒या त॒नू-रुद॑क्रामत् \textbf{ 42} \newline
                  \newline
                                \textbf{ TB 1.4.7.5} \newline
                  तथ् सु॒वर्णꣳ॒॒ हिर॑ण्य-मभवत् । यथ् सु॒वर्णꣳ॒॒ हिर॑ण्यं कु॒र्वन्ति॑ । प्रि॒ययै॒वैनं॑ त॒नुवा॒ सम॑र्द्धयन्ति ॥ यस्याक्री॑तꣳ॒॒ सोम॑-मप॒हरे॑युः । क्री॒णी॒यादे॒व । सैव ततः॒ प्राय॑श्चित्तिः ॥ यस्य॑ क्री॒तम॑प॒हरे॑युः । आ॒दा॒राꣳश्च॑ फाल्गु॒नानि॑ चा॒भिषु॑णुयात् । गा॒य॒त्री यꣳ सोम॒माह॑रत् । तस्य॒ योऽꣳ॑शुः प॒राऽप॑तत् \textbf{ 43} \newline
                  \newline
                                \textbf{ TB 1.4.7.6} \newline
                  त आ॑दा॒रा अ॑भवन्न् । इन्द्रो॑ वृ॒त्रम॑हन्न् । तस्य॑ व॒ल्कः परा॑ऽपतत् । तानि॑ फाल्गु॒नान्य॑भवन्न् । प॒शवो॒ वै फा᳚ल्गु॒नानि॑ । प॒शवः॒ सोमो॒ राजा᳚ । यदा॑दा॒राꣳश्च॑ फाल्गु॒नानि॑ चाभिषु॒णोति॑ । सोम॑मे॒व राजा॑नम॒भिषु॑णोति ॥ शृ॒तेन॑ प्रातस्सव॒ने श्री॑णीयात् । द॒द्ध्ना म॒द्ध्यन्दि॑ने \textbf{ 44} \newline
                  \newline
                                \textbf{ TB 1.4.7.7} \newline
                  नी॒त॒मि॒श्रेण॑ तृतीयसव॒ने । अ॒गि॒ष्टो॒मः सोमः॑ स्याद् रथन्त॒रसा॑मा । य ए॒वर्त्विजो॑ वृ॒ताः स्युः । त ए॑नं ॅयाजयेयुः । एकां॒ गां दक्षि॑णां दद्या॒त्तेभ्य॑ ए॒व । पुनः॒ सोमं॑ क्रीणीयात् । य॒ज्ञेनै॒व तद्-य॒ज्ञ्-मि॑च्छति । सैव ततः॒ प्राय॑श्चित्तिः ॥ सर्वा᳚भ्यो॒ वा ए॒ष दे॒वता᳚भ्यः॒ सर्वे᳚भ्यः पृ॒ष्ठेभ्य॑ आ॒त्मान॒-मागु॑रते । यः स॒त्राया॑गु॒रते᳚ ( ) । ए॒तावा॒न्-खलु॒ वै पुरु॑षः । याव॑दस्य वि॒त्तम् । स॒र्व॒वे॒द॒सेन॑ यजेत । सर्व॑पृष्ठोऽस्य॒ सोमः॑ स्यात् । सर्वा᳚भ्य ए॒व दे॒वता᳚भ्यः॒ सर्वे᳚भ्यः पृ॒ष्ठेभ्य॑ आ॒त्मानं॒ निष्क्री॑णीते । \textbf{ 45} \newline
                  \newline
                                    (उ॒द्वाय॑ति - मन्थेन् - मन्थ - त्यक्रामत् - प॒राऽप॑तन् - म॒द्ध्यन्दि॑न - आगु॒रते॒ पञ्च॑ च) \textbf{(A7)} \newline \newline
                \textbf{ 1.4.8     अनुवाकं   8 - पावमानीमन्त्राः (स्मार्ते श्ञानादौ मार्जनार्थाश्च)} \newline
                                \textbf{ TB 1.4.8.1} \newline
                  पव॑मानः॒ सुव॒र्जनः॑ । प॒वित्रे॑ण॒ विच॑र्.षणिः । यः पोता॒ स पु॑नातु मा ॥ पु॒नन्तु॑ मा देवज॒नाः । पु॒नन्तु॒ मन॑ वो धि॒या । पु॒नन्तु॒ विश्व॑ आ॒यवः॑ ॥ जात॑वेदः प॒वित्र॑वत् । प॒वित्रे॑ण पुनाहि मा । शु॒क्रेण॑ देव॒ दीद्य॑त् । अग्ने॒ क्रत्वा॒ क्रतूꣳ॒॒ रनु॑ । \textbf{ 46} \newline
                  \newline
                                \textbf{ TB 1.4.8.2} \newline
                  यत्ते॑ प॒वित्र॑-म॒र्चिषि॑ । अग्ने॒ वित॑तमन्त॒रा । ब्रह्म॒ तेन॑ पुनीमहे ॥ उ॒भाभ्यां᳚ देव सवितः ।प॒वित्रे॑ण स॒वेन॑ च । इ॒दं ब्रह्म॑ पुनीमहे ॥ वै॒श्व॒दे॒वी पु॑न॒ती दे॒व्यागा᳚त् । यस्यै॑ ब॒ह्वी-स्त॒नुवो॑ वी॒तपृ॑ष्ठाः । तया॒ मद॑न्तः सध॒माद्ये॑षु । व॒यꣳ स्या॑म॒ पत॑यो रयी॒णाम् । \textbf{ 47} \newline
                  \newline
                                \textbf{ TB 1.4.8.3} \newline
                  वै॒श्वा॒न॒रो र॒श्मिभि॑र्मा पुनातु । वातः॑ प्रा॒णेने॑षि॒रो म॑यो॒भूः । द्यावा॑पृथि॒वी पय॑सा॒ पयो॑भिः । ऋ॒ताव॑री य॒ज्ञिये॑ मा पुनीताम् ॥ बृ॒हद्भिः॑ सवित॒स्तृभिः॑ । वर्.षि॑ष्ठैर् देव॒ मन्म॑भिः । अग्ने॒ दक्षैः᳚ पुनाहि मा ॥ येन॑ दे॒वा अपु॑नत । येनापो॑ दि॒व्यं कशः॑ । तेन॑ दि॒व्येन॒ ब्रह्म॑णा \textbf{ 48} \newline
                  \newline
                                \textbf{ TB 1.4.8.4} \newline
                  इ॒दं ब्रह्म॑ पुनीमहे ॥ यः पा॑वमा॒नीर॒द्ध्येति॑ । ऋषि॑भिः॒ संभृ॑तꣳ॒॒ रस᳚म् । सर्वꣳ॒॒ स पू॒तम॑श्ञाति । स्व॒दि॒तं मा॑त॒रिश्व॑ना ॥ पा॒व॒मा॒नीर्यो अ॒द्ध्येति॑ । ऋषि॑भिः॒ संभृ॑तꣳ॒॒ रस᳚म् । तस्मै॒ सर॑स्वती दुहे । क्षी॒रꣳ स॒र्पिर्-मधू॑द॒कम् ॥ पा॒व॒मा॒नीः स्व॒स्त्यय॑नीः \textbf{ 49} \newline
                  \newline
                                \textbf{ TB 1.4.8.5} \newline
                  सु॒दुघा॒ हि पय॑स्वतीः । ऋषि॑भिः॒ संभृ॑तो॒ रसः॑ । ब्रा॒ह्म॒णेष्व॒मृतꣳ॑ हि॒तम् ॥ पा॒व॒मा॒नीर् दि॑शन्तु नः । इ॒मं ॅलो॒कमथो॑ अ॒मुम् । कामा॒न्थ् सम॑र्द्धयन्तु नः । दे॒वीर् दे॒वैः स॒माभृ॑ताः ॥ पा॒व॒मा॒नीः स्व॒स्त्यय॑नीः । सु॒दुघा॒हि घृ॑त॒श्चुतः॑ । ऋषि॑भिः॒ सम्भृ॑तो॒ रसः॑ \textbf{ 50} \newline
                  \newline
                                \textbf{ TB 1.4.8.6} \newline
                  ब्रा॒ह्म॒णेष्व॒मृतꣳ॑ हि॒तम् ॥ येन॑ दे॒वाः प॒वित्रे॑ण । आ॒त्मानं॑ पु॒नते॒ सदा᳚ । तेन॑ स॒हस्र॑धारेण । पा॒व॒मा॒न्यः पु॑नन्तु मा ॥ प्रा॒जा॒प॒त्यं प॒वित्र᳚म् । श॒तोद्या॑मꣳ हिर॒ण्मय᳚म् । तेन॑ ब्रह्म॒ विदो॑ व॒यम् । पू॒तं ब्रह्म॑ पुनीमहे ॥ इन्द्रः॑ सुनी॒ती स॒ह मा॑ पुनातु ( ) । सोमः॑ स्व॒स्त्या वरु॑णः स॒मीच्या᳚ । य॒मो राजा᳚ प्रमृ॒णाभिः॑ पुनातु मा । जा॒तवे॑दा मो॒र्जय॑न्त्या पुनातु । \textbf{ 51} \newline
                  \newline
                                    (अनु॑ - रयी॒णां - ब्रह्म॑णा - स्व॒स्त्यय॑नीः - सु॒दुघा॒ हि घृ॑त॒श्चुत॒ ऋषि॑भिः॒ सम्भृ॑तो॒ रसः॑ - पुनातु॒ त्रीणि॑ च ) \textbf{(A8)} \newline \newline
                \textbf{ 1.4.9      अनुवाकं   9 - राजसूयगतचातुर्मास्यशेषः} \newline
                                \textbf{ TB 1.4.9.1} \newline
                  प्र॒जा वै स॒त्रमा॑सत॒ तप॒स्तप्य॑माना॒ अजु॑ह्वतीः । दे॒वा अ॑पश्यं चम॒सं घृ॒तस्य॑ पू॒र्णꣳ स्व॒धाम् । तमुपोद॑तिष्ठ॒न्त-म॑जुहवुः । तेना᳚र्द्धमा॒स ऊर्ज॒मवा॑रुन्धत । तस्मा॑दर्द्धमा॒से दे॒वा इ॑ज्यन्ते ॥ पि॒तरो॑ऽपश्यं चम॒सं घृ॒तस्य॑ पू॒र्णꣳ स्व॒धाम् । तमुपोद॑तिष्ठ॒न्त- म॑जुहवुः । तेन॑ मा॒स्यूर्ज॒मवा॑रुन्धत । तस्मा᳚न् मा॒सि पि॒तृभ्यः॑ क्रियते । म॒नु॒ष्या॑ अपश्यं चम॒सं घृ॒तस्य॑ पू॒र्णꣳ स्व॒धाम् \textbf{ 52} \newline
                  \newline
                                \textbf{ TB 1.4.9.2} \newline
                  तमुपोद॑तिष्ठ॒न्त-म॑जुहवुः । तेन॑-द्व॒यीमूर्ज॒मवा॑रुन्धत । तस्मा॒द्-द्विरह्नो॑-मनु॒ष्ये᳚भ्य॒ उप॑ह्रियते । प्रा॒तश्च॑ सा॒यं च॑ । प॒शवो॑ऽपश्यं चम॒सं घृ॒तस्य॑ पू॒र्णꣳ स्व॒धाम् । तमुपोद॑तिष्ठ॒न्त-म॑जुहवुः । तेन॑-त्र॒यीमूर्ज॒मवा॑-रुन्धत । तस्मा॒त् त्रिरह्नः॑ प॒शवः॒ प्रेर॑ते । प्रा॒तस्स॑गं॒वे सा॒यम् । असु॑रा अपश्यं चम॒सं घृ॒तस्य॑ पू॒र्णꣳ स्व॒धाम् \textbf{ 53} \newline
                  \newline
                                \textbf{ TB 1.4.9.3} \newline
                  तमुपोद॑तिष्ठ॒न्त-म॑जुहवुः । तेन॑ संॅवथ्स॒र ऊर्ज॒मवा॑-रुन्धत ॥ ते दे॒वा अ॑मन्यन्त । अ॒मी वा इ॒दम॑भूवन्न् । यद्व॒यꣳस्म इति॑ । त ए॒तानि॑ चातुर्मा॒स्यान्य॑पश्यन्न् । तानि॒ निर॑वपन्न् । तैरे॒वैषां॒ तामूर्ज॑मवृञ्जत । ततो॑ दे॒वा अभ॑वन्न् । पराऽसु॑राः । \textbf{ 54} \newline
                  \newline
                                \textbf{ TB 1.4.9.4} \newline
                  यद्-यज॑ते । यामे॒व दे॒वा ऊर्ज॑म॒वारु॑न्धत । तां तेना-व॑रुन्धे । यत् पि॒तृभ्यः॑ क॒रोति॑ । यामे॒व पि॒तर॒ ऊर्ज॑म॒वा-रु॑न्धत । तां तेना-व॑रुन्धे । यदा॑वस॒थेऽन्नꣳ॒॒ हर॑न्ति । यामे॒व म॑नु॒ष्या॑ ऊर्ज॑म॒वा-रु॑न्धत । तां तेना-व॑रुन्धे । यद् दक्षि॑णां॒ ददा॑ति \textbf{ 55} \newline
                  \newline
                                \textbf{ TB 1.4.9.5} \newline
                  यामे॒व प॒शव॒ ऊर्ज॑म॒वा-रु॑न्धत । तां तेना-व॑रुन्धे । यच्चा॑तुर्-मा॒स्यैर्-यज॑ते । यामे॒वासु॑रा॒ ऊर्ज॑म॒-वारु॑न्धत । तां तेना-व॑रुन्धे । भव॑त्या॒त्मना᳚ । परा᳚ऽस्य॒ भ्रातृ॑व्यो भवति ॥ वि॒राजो॒ वा ए॒षा विक्रा᳚न्तिः । यच्चा॑तुर्-मा॒स्यानि॑ । वै॒श्व॒दे॒वेना॒स्मिॅल्लो॒के प्रत्य॑तिष्ठत् ( ) । व॒रु॒ण॒ प्र॒घा॒सै-र॒न्तरि॑क्षे । सा॒क॒मे॒धै-र॒मुष्मि॑ॅल्लो॒के । ए॒ष ह॒ त्वावैतथ् सर्वं॑ भवति । य ए॒वं ॅवि॒द्वाꣳश्चा॑तुर्मा॒स्यैर् यज॑ते । \textbf{ 56} \newline
                  \newline
                                    (म॒नु॒ष्या॑ अपश्यञ्चम॒सं घृ॒तस्य॑ पू॒र्णꣳ स्व॒धा-मसु॑रा अपश्यञ्चम॒सं घृ॒तस्य॑ पू॒र्णꣳ स्व॒धा-मसु॑रा॒-ददा᳚-त्यतिष्ठ च्च॒त्वारि॑ च) \textbf{(A9)} \newline \newline
                \textbf{ 1.4.10    अनुवाकं   10 - चातुर्मास्यप्रशंसनम्} \newline
                                \textbf{ TB 1.4.10.1} \newline
                  अ॒ग्निर्वाव सं॑ॅवथ्स॒रः । आ॒दि॒त्यः प॑रिवथ्स॒रः । च॒न्द्रमा॑ इदावथ्स॒रः । वा॒यु-र॑नुवथ्स॒रः ॥ यद्-वै᳚श्वदे॒वेन॒ यज॑ते । अ॒ग्निमे॒व तथ् सं॑ॅवथ्स॒र-मा᳚प्नोति । तस्मा᳚द्-वैश्वदे॒वेन॒ यज॑मानः । सं॒ॅव॒थ्स॒रीणाꣳ॑ स्व॒स्ति-माशा᳚स्त॒ इत्याशा॑सीत ॥ यद्-व॑रुण प्रघा॒सैर्-यज॑ते । आ॒दि॒त्यमे॒व तत् प॑रिवथ्स॒र-मा᳚प्नोति \textbf{ 57} \newline
                  \newline
                                \textbf{ TB 1.4.10.2} \newline
                  तस्मा᳚द्-वरुण-प्रघा॒सैर् यज॑मानः । प॒रि॒व॒थ्स॒रीणाꣳ॑ स्व॒स्ति-माशा᳚स्त॒ इत्याशा॑सीत । यथ् सा॑कमे॒धैर्-यज॑ते । च॒न्द्रम॑समे॒व तदि॑दावथ्स॒र-मा᳚प्नोति । तस्मा᳚थ् साकमे॒धैर्-यज॑मानः । इ॒दा॒व॒थ्स॒रीणाꣳ॑ स्व॒स्ति-माशा᳚स्त॒ इत्याशा॑सीत ॥ यत् पि॑तृ य॒ज्ञेन॒ यज॑ते । दे॒वाने॒व तद॒न्वव॑स्यति ॥ अथ॒ वा अ॑स्य वा॒युश्चा॑-नुवथ्स॒रश्चा प्री॑ता॒वुच्छि॑ष्येते । यच्छु॑नासी॒रीये॑ण॒ यज॑ते \textbf{ 58} \newline
                  \newline
                                \textbf{ TB 1.4.10.3} \newline
                  वा॒युमे॒व तद॑नुवथ्स॒र-मा᳚प्नोति । तस्मा᳚-च्छुनासी॒रीये॑ण॒ यज॑मानः । अ॒नु॒व॒थ्स॒रीणाꣳ॑ स्व॒स्ति-माशा᳚स्त॒ इत्याशा॑सीत ॥ सं॒ॅव॒थ्स॒रं ॅवा ए॒ष ई᳚फ्स॒तीत्या॑हुः । यश्चा॑तुर्-मा॒स्यैर् यज॑त॒ इति॑ । ए॒ष ह॒ त्वै स॑वंथ्स॒र-मा᳚प्नोति । य ए॒वं ॅवि॒द्वाꣳ श्चा॑तुर्मा॒स्यैर्-यज॑ते ॥ विश्वे॑ दे॒वाः सम॑यजन्त । ते᳚ऽग्निमे॒वाय॑जन्त । त ए॒तं ॅलो॒कम॑जयन्न् \textbf{ 59} \newline
                  \newline
                                \textbf{ TB 1.4.10.4} \newline
                  यस्मि॑न्न॒ग्निः । यद्-वै᳚श्वदे॒वेन॒ यज॑ते । ए॒तमे॒व लो॒कं ज॑यति । यस्मि॑न्न॒ग्निः । अ॒ग्नेरे॒व सायु॑ज्य॒मुपै॑ति ॥ य॒दा वै᳚श्वदे॒वेन॒ यज॑ते । अथ॑ संॅवथ्स॒रस्य॑ गृ॒हप॑ति-माप्नोति । य॒दा सं॑ॅवथ्स॒रस्य॑ गृ॒हप॑ति-मा॒प्नोति॑ । अथ॑ सहस्रया॒जिन॑-माप्नोति । य॒दा स॑हस्रया॒जिन॑-मा॒प्नोति॑ \textbf{ 60} \newline
                  \newline
                                \textbf{ TB 1.4.10.5} \newline
                  अथ॑ गृहमे॒धिन॑-माप्नोति । य॒दा गृ॑हमे॒धिन॑-मा॒प्नोति॑ । अथा॒ग्निर् भ॑वति । य॒दाऽग्निर् भव॑ति । अथ॒ गौर्भ॑वति । ए॒षा वै वै᳚श्वदे॒वस्य॒ मात्रा᳚ । ए॒तद्-वा ए॒तेषा॑मव॒मम् । अतो॑ऽतो॒ वा उत्त॑राणि॒ श्रेयाꣳ॑सि भवन्ति । यद्-विश्वे॑ दे॒वाः स॒मय॑जन्त । तद्-वै᳚श्वदे॒वस्य॑ वैश्वदेव॒त्वम् । \textbf{ 61} \newline
                  \newline
                                \textbf{ TB 1.4.10.6} \newline
                  अथा॑दि॒त्यो वरु॑णꣳ॒॒ राजा॑नं ॅवरुण प्रघा॒सैर॑यजत । स ए॒तं ॅलो॒कम॑जयत् । यस्मि॑न्नादि॒त्यः । यद्-व॑रुण-प्रघा॒सैर्-यज॑ते । ए॒तमे॒व लो॒कं ज॑यति । यस्मि॑न्नादि॒त्यः । आ॒दि॒त्यस्यै॒व-सायु॑ज्य॒-मुपै॑ति । यदा॑दि॒त्यो वरु॑णꣳ॒॒ राजा॑नं ॅवरुण प्रघा॒सैरय॑जत । तद्-व॑रुण प्रघा॒सानां᳚ ॅवरुण प्रघास॒त्वम् ॥ अथ॒ सोमो॒ राजा॒ छन्दाꣳ॑सि साकमे॒धैर॑यजत \textbf{ 62} \newline
                  \newline
                                \textbf{ TB 1.4.10.7} \newline
                  स ए॒तं ॅलो॒कम॑जयत् । यस्मिꣳ॑ श्च॒न्द्रमा॑ वि॒भाति॑ । यथ् सा॑कमे॒धैर्-यज॑ते । ए॒तमे॒व लो॒कं ज॑यति । यस्मिꣳ॑ श्च॒न्द्रमा॑ वि॒भाति॑ । च॒न्द्रम॑स ए॒व सायु॑ज्य॒-मुपै॑ति । सोमो॒ वै च॒न्द्रमाः᳚ । ए॒ष ह॒ त्वै सा॒क्षाथ् सोमं॑ भक्षयति । य ए॒वं ॅवि॒द्वान्थ् सा॑कमे॒धैर्-यज॑ते । यथ् सोम॑श्च॒ राजा॒ छन्दाꣳ॑सि च स॒मैध॑न्त \textbf{ 63} \newline
                  \newline
                                \textbf{ TB 1.4.10.8} \newline
                  तथ् सा॑कमे॒धानाꣳ॑ साकमेध॒त्वम् ॥ अथ॒र्तवः॑ पि॒तरः॑ प्र॒जाप॑तिं पि॒तरं॑ पितृय॒ज्ञे-ना॑यजन्त । त ए॒तं ॅलो॒कम॑जयन्न् । यस्मि॑न्नृ॒तवः॑ । यत् पि॑तृय॒ज्ञेन॒ यज॑ते । ए॒तमे॒व लो॒कं ज॑यति । यस्मि॑न्नृ॒तवः॑ । ऋ॒तू॒नामे॒व सायु॑ज्य॒-मुपै॑ति । यद्-ऋ॒तवः॑ पि॒तरः॑ प्र॒जाप॑तिं पि॒तरं॑ पितृय॒ज्ञेनाय॑जन्त । तत् पि॑तृय॒ज्ञ्स्य॑ पितृयज्ञ्॒त्वम् । \textbf{ 64} \newline
                  \newline
                                \textbf{ TB 1.4.10.9} \newline
                  अथौष॑धय इ॒मं दे॒वं त्र्य॑म्बकै-रयजन्त॒ प्रथे॑म॒हीति॑ । ततो॒ वै ता अ॑प्रथन्त । य ए॒वं ॅवि॒द्वाꣳ स्त्र्य॑म्बकै॒र्-यज॑ते । प्रथ॑ते प्र॒जया॑ प॒शुभिः॑ ॥ अथ॑ वा॒युः प॑रमे॒ष्ठिनꣳ॑ शुनासी॒रीये॑णायजत । स ए॒तं ॅलो॒कम॑जयत् । यस्मि॑न्-वा॒युः । यच्छु॑नासी॒रीये॑ण॒ यज॑ते । ए॒तमे॒व लो॒कं ज॑यति । यस्मि॑न्-वा॒युः \textbf{ 65} \newline
                  \newline
                                \textbf{ TB 1.4.10.10} \newline
                  वा॒योरे॒व सायु॑ज्य॒-मुपै॑ति ॥ ब्र॒ह्म॒वा॒दिनो॑ वदन्ति । प्र चा॑तुर्मास्यया॒जी-मी॑य॒ता(3) न प्रमी॑य॒ता(3) इति॑ । जीव॒न्वा ए॒ष ऋ॒तूनप्ये॑ति । यदि॑ व॒सन्ता᳚ प्र॒मीय॑ते । व॒स॒न्तो भ॑वति । यदि॑ ग्री॒ष्मे ग्री॒ष्मः । यदि॑ व॒र्॒.षासु॑ व॒र्॒.षाः । यदि॑ श॒रदि॑ श॒रत् । यदि॒ हेम॑न्. हेम॒न्तः ( ) । ऋ॒तुर्भू॒त्वा सं॑ॅवथ्स॒रमप्ये॑ति । सं॒ॅव॒थ्स॒रः प्र॒जाप॑तिः । प्र॒जाप॑ति॒र्वा वैषः । \textbf{ 66} \newline
                  \newline
                                    (प॒रि॒व॒थ्स॒रमा᳚प्नोति - शुनासी॒रीये॑ण॒ यज॑ते - ऽजयन्थ् - सहस्रया॒जिन॑मा॒प्नोति॑ - वैश्वदेव॒त्वꣳ - सा॑कमे॒धैर॑यजत - स॒मैध॑न्त - पितृयज्ञ्॒त्वं - ज॑यति॒ यस्मि॑न् वा॒युर्. - हे॑म॒न्त स्त्रीणी॑ च) \textbf{(A10)} \newline \newline
                \textbf{PrapAtaka Korvai with starting  words of 1 to 10 anuvAkams :-} \newline
        (उ॒भये॑ - यु॒वꣳ सु॒राम॒ - मुद॑स्था॒न् - नि वै - यस्य॑ प्रातस्सव॒न - एकै॑को - ऽसु॒र्यम् - पव॑मानः - प्र॒जा वै स॒त्रमा॑स - ता॒ग्निर्वाव सं॑ॅवथ्स॒रो दश॑ ) \newline

        \textbf{korvai with starting words of 1, 11, 21 series of dasinis :-} \newline
        (उ॒भये॒ वा - उद॑स्था॒थ् - सर्वा॑भिर् - मद्ध्य॒तो - ऽत्र॒ वाव - ब्रा᳚ह्म॒णेष्व - थ॑ गृहमे॒धिनꣳ॒॒ षट्थ् ष॑ष्टिः) \newline

        \textbf{first and last  word of 4th prapAtakam :-} \newline
        (उ॒भये॒ - वावैषः) \newline 

       

        ॥ हरिः॑ ॐ ॥
॥ कृष्ण यजुर्वेदीय तैत्तिरीय ब्राह्मणे प्रथमाष्टके चतुर्थः प्रपाठकः समाप्तः ॥
================= \newline
        \pagebreak
        
        
        
     \addcontentsline{toc}{section}{ 1.5     प्रथमाष्टके पञ्चमः प्रपाठकः - नक्षत्रेष्टिकाण्डे}
     \markright{ 1.5     प्रथमाष्टके पञ्चमः प्रपाठकः - नक्षत्रेष्टिकाण्डे \hfill https://www.vedavms.in \hfill}
     \section*{ 1.5     प्रथमाष्टके पञ्चमः प्रपाठकः - नक्षत्रेष्टिकाण्डे }
                \textbf{ 1.5.1     अनुवाकं   1 - नक्षत्रेष्टकामन्त्राः, विकृतिरूपचयनगताः} \newline
                                \textbf{ TB 1.5.1.1} \newline
                  अ॒ग्नेः कृत्ति॑काः । शु॒क्रं प॒रस्ता॒-ज्ज्योति॑-र॒वस्ता᳚त् ॥ प्र॒जाप॑ते रोहि॒णी । आपः॑ प॒रस्ता॒दोष॑धयो॒ ऽवस्ता᳚त् ॥ सोम॑स्येन्व॒का वित॑तानि । प॒रस्ता॒द्वय॑न्तो॒ ऽवस्ता᳚त् ॥ रु॒द्रस्य॑ बा॒हू । मृ॒ग॒यवः॑ प॒रस्ता᳚द्विक्षा॒रो॑ऽवस्ता᳚त् ॥ अदि॑त्यै॒ पुन॑र्वसू । वातः॑ प॒रस्ता॑दा॒र्द्र-म॒वस्ता᳚त् । \textbf{ 1} \newline
                  \newline
                                \textbf{ TB 1.5.1.2} \newline
                  बृह॒स्पते᳚स्ति॒ष्यः॑ । जुह्व॑तः प॒रस्ता॒द्-यज॑माना अ॒वस्ता᳚त् ॥ स॒र्पाणा॑-माश्रे॒षाः । अ॒भ्या॒गच्छ॑न्तः प॒रस्ता॑दभ्या॒नृत्य॑न्तो॒ऽवस्ता᳚त् ॥ पि॒तृ॒णां म॒घाः । रु॒दन्तः॑ प॒रस्ता॑दपभ्रꣳ॒॒शो॑ऽवस्ता᳚त् ॥ अ॒र्य॒म्णः पूर्वे॒ फल्गु॑नी । जा॒या प॒रस्ता॑दृष॒भो॑ऽवस्ता᳚त् ॥ भग॒स्योत्त॑रे । व॒ह॒तवः॑ प॒रस्ता॒द्वह॑माना अ॒वस्ता᳚त् । \textbf{ 2} \newline
                  \newline
                                \textbf{ TB 1.5.1.3} \newline
                  दे॒वस्य॑ सवि॒तुर्. हस्तः॑ । प्र॒स॒वः प॒रस्ता᳚थ्-स॒॒निर॒वस्ता᳚त् ॥ इन्द्र॑स्य चि॒त्रा । ऋ॒तं प॒रस्ता᳚थ्-स॒त्य-म॒वस्ता᳚त् ॥ वा॒योर्-निष्ट्या᳚ व्र॒ततिः॑ । प॒रस्ता॒-दसि॑द्धि-र॒वस्ता᳚त् ॥ इ॒न्द्रा॒ग्नि॒योर् विशा॑खे । यु॒गानि॑ प॒रस्ता᳚त्-कृ॒षमा॑णा अ॒वस्ता᳚त् ॥ मि॒त्रस्या॑-नूरा॒धाः । अ॒भ्या॒रोह॑त्-प॒रस्ता॑-द॒भ्यारू॑ढ-म॒वस्ता᳚त् । \textbf{ 3} \newline
                  \newline
                                \textbf{ TB 1.5.1.4} \newline
                  इन्द्र॑स्य रोहि॒णी । शृ॒णत्-प॒रस्ता᳚त्-प्रतिशृ॒ण-द॒वस्ता᳚त् ॥ निर्.ऋ॑त्यै-मूल॒वर्.ह॑णी । प्र॒ति॒भ॒ञ्जन्तः॑ प॒रस्ता᳚त्-प्रतिशृ॒णन्तो॒ऽवस्ता᳚त् ॥ अ॒पां पूर्वा॑ अषा॒ढाः । वर्चः॑ प॒रस्ता॒थ्-समि॑ति-र॒वस्ता᳚त् ॥ विश्वे॑षां दे॒वाना॒-मुत्त॑राः । अ॒भि॒जय॑त्-प॒रस्ता॑-द॒भिजि॑त-म॒वस्ता᳚त् ॥ वि॒ष्णोः᳚ श्रो॒णा पृ॒च्छमा॑नाः । प॒रस्ता॒त्-पन्था॑ अ॒वस्ता᳚त् । \textbf{ 4} \newline
                  \newline
                                \textbf{ TB 1.5.1.5} \newline
                  वसू॑नाꣳ॒॒ श्रवि॑ष्ठाः । भू॒तं प॒रस्ता॒द्-भूति॑र॒वस्ता᳚त् ॥ इन्द्र॑स्य-श॒तभि॑षक् । वि॒श्वव्य॑चाः प॒रस्ता᳚द्-वि॒श्वक्षि॑ति-र॒वस्ता᳚त् ॥ अ॒जस्यैक॑पदः॒ पूर्वे᳚ प्रोष्ठप॒दाः । वै॒श्वा॒न॒रं प॒रस्ता᳚द्-वैश्वावस॒व-म॒वस्ता᳚त् ॥ अहे᳚र्बु॒ध्निय॒-स्योत्त॑रे । अ॒भि॒षि॒ञ्चन्तः॑ प॒रस्ता॑-दभिषु॒ण्वन्तो॒ऽवस्ता᳚त् ॥ पू॒ष्णो रे॒वती᳚ । गावः॑ प॒रस्ता᳚द्-व॒थ्सा अ॒वस्ता᳚त् ( ) ॥ अ॒श्विनो॑रश्व॒युजौ᳚ । ग्रामः॑ प॒रस्ता॒थ्सेना॒ ऽवस्ता᳚त् ॥ य॒मस्या॑प॒भर॑णीः । अ॒प॒कर्.ष॑न्तः प॒रस्ता॑-दप॒वह॑न्तो॒ऽवस्ता᳚त् ॥ “पू॒र्णा-प॒श्चाद्{1}”, “यत्ते॑ दे॒वा अद॑धुः{2}” । \textbf{ 5} \newline
                  \newline
                                    (आ॒र्द्रम॒वस्ता॒द् - वह॑माना अ॒वस्ता॑ - द॒भ्यारू॑ढम॒वस्ता॒त् - पन्था॑ अ॒वस्ता᳚द् - व॒थ्सा अ॒वस्ता॒त् पञ्च॑ च) \textbf{(A1)} \newline \newline
                \textbf{ 1.5.2     अनुवाकं   2 - कर्मानुष्ठानार्हः नक्षत्ररूपः पुण्यकालः} \newline
                                \textbf{ TB 1.5.2.1} \newline
                  यत् पुण्यं॒ नक्ष॑त्रम् । तद्-बट् कु॑र्वीतोपव्यु॒षम् । य॒दा वै सूर्य॑ उ॒देति॑ । अथ॒ नक्ष॑त्रं॒ नैति॑ । याव॑ति॒ तत्र॒ सूर्यो॒ गच्छे᳚त् । यत्र॑ जघ॒न्यं॑ पश्ये᳚त् । ताव॑ति कुर्वीत यत् का॒री स्यात् । पु॒ण्या॒ह ए॒व कु॑रुते । ए॒वꣳ ह॒ वै य॒ज्ञेषुं॑ च श॒तद्यु॑म्नं च मा॒थ्स्यो नि॑रवसाय॒यां च॑कार । \textbf{ 6} \newline
                  \newline
                                \textbf{ TB 1.5.2.2} \newline
                  यो वै न॑क्ष॒त्रियं॑ प्र॒जाप॑तिं॒ ॅवेद॑ । उ॒भयो॑रेनं ॅलो॒कयो᳚र्विदुः । हस्त॑ ए॒वास्य॒ हस्तः॑ । चि॒त्रा शिरः॑ । निष्ट्या॒ हृद॑यम् । ऊ॒रू विशा॑खे । प्र॒ति॒ष्ठा ऽनू॑रा॒धाः । ए॒ष वै न॑क्ष॒त्रियः॑ प्र॒जाप॑तिः । य ए॒वं ॅवेद॑ । उ॒भयो॑रेनं ॅलो॒कयो᳚र्विदुः \textbf{ 7} \newline
                  \newline
                                \textbf{ TB 1.5.2.3} \newline
                  अ॒स्मिꣳश्चा॒-मुष्मिꣳ॑श्च ॥ यां का॒मये॑त दुहि॒तरं॑ प्रि॒या स्या॒दिति॑ । तां निष्ट्या॑यां दद्यात् । प्रि॒यैव भ॑वति । नेव॒ तु पुन॒राग॑च्छति ॥ अ॒भि॒जिन्नाम॒ नक्ष॑त्रम् । उ॒परि॑ष्टा-दषा॒ढाना᳚म् । अ॒वस्ता᳚च्छ्रो॒णायै᳚ । दे॒वा॒सु॒राः सम्ॅय॑त्ता आसन्न् । ते दे॒वास्तस्मि॒न्-नक्ष॑त्रे॒ऽभ्य॑जयन्न् \textbf{ 8} \newline
                  \newline
                                \textbf{ TB 1.5.2.4} \newline
                  यद॒भ्यज॑यन्न् । तद॑भि॒जितो॑ऽभिजि॒त्त्वम् । यं का॒मये॑ता-नपज॒य्यं ज॑ये॒दिति॑ । तमे॒तस्मि॒न्-नक्ष॑त्रे यातयेत् । अ॒न॒प॒ज॒य्यमे॒व ज॑यति । पा॒पप॑राजितमिव॒ तु ॥ प्र॒जाप॑तिः प॒शून॑सृजत । ते नक्ष॑त्रं नक्षत्र॒-मुपा॑तिष्ठन्त । ते स॒माव॑न्त ए॒वाभ॑वन्न् । ते रे॒वती॒-मुपा॑तिष्ठन्त \textbf{ 9} \newline
                  \newline
                                \textbf{ TB 1.5.2.5} \newline
                  ते रे॒वत्यां॒ प्राभ॑वन्न् । तस्मा᳚द्-रे॒वत्यां᳚ पशू॒नां कु॑र्वीत । यत् किंचा᳚र्वा॒चीनꣳ॒॒ सोमा᳚त् । प्रैव भ॑वन्ति ॥ स॒लि॒लं ॅवा इ॒दम॑न्त॒रासी᳚त् । यदत॑रन्न् । तत् तार॑काणां तारक॒त्वम् । यो वा इ॒ह यज॑ते । अ॒मुꣳ सलो॒कं न॑क्षते । तन्नक्ष॑त्राणां नक्षत्र॒त्वम् \textbf{ 10} \newline
                  \newline
                                \textbf{ TB 1.5.2.6} \newline
                  दे॒व॒गृ॒हा वै नक्ष॑त्राणि । य ए॒वं ॅवेद॑ । गृ॒ह्ये॑व भ॑वति ॥ यानि॒ वा इ॒मानि॑ पृथि॒व्याश्चि॒त्राणि॑ । तानि॒ नक्ष॑त्राणि । तस्मा॑-दश्ली॒लना॑मꣳ-श्चि॒त्रे । नाव॑स्ये॒न्न य॑जेत । यथा॑ पापा॒हे कु॑रु॒ते । ता॒दृगे॒व तत् ॥ दे॒व॒न॒क्ष॒त्राणि॒ वा अ॒न्यानि॑ \textbf{ 11} \newline
                  \newline
                                \textbf{ TB 1.5.2.7} \newline
                  य॒म॒न॒क्ष॒त्राण्य॒न्यानि॑ । कृत्ति॑काः प्रथ॒मम् । विशा॑खे उत्त॒मम् । तानि॑ देवनक्ष॒त्राणि॑ । अ॒नू॒रा॒धाः प्र॑थ॒मम् । अ॒प॒भर॑णी-रुत्त॒मम् । तानि॑ यमनक्ष॒त्राणि॑ । यानि॑ देवनक्ष॒त्राणि॑ । तानि॒ दक्षि॑णेन॒ परि॑यन्ति । यानि॑ यमनक्ष॒त्राणि॑ \textbf{ 12} \newline
                  \newline
                                \textbf{ TB 1.5.2.8} \newline
                  तान्युत्त॑रेण ॥ अन्वे॑षामरा॒थ्स्मेति॑ । तद॑नूरा॒धाः । ज्ये॒ष्ठमे॑षा-मवधि॒ष्मेति॑ । तज्ज्ये᳚ष्ठ॒घ्नी । मूल॑मेषामवृक्षा॒मेति॑ । तन्-मू॑ल॒वर्.ह॑णी । यन्नास॑हन्त । तद॑षा॒ढाः । यदश्लो॑णत् \textbf{ 13} \newline
                  \newline
                                \textbf{ TB 1.5.2.9} \newline
                  तच्छ्रो॒णा । यदशृ॑णोत् । तच्छ्रवि॑ष्ठाः । यच्छ॒त-मभि॑षज्यन्न् । तच्छ॒तभि॑षक् । प्रो॒ष्ठ॒प॒देषूद॑यच्छन्त । रे॒वत्या॑मरवन्त । अ॒श्व॒युजो॑रयुञ्जत । अ॒प॒भर॑णी॒ष्व पा॑वहन्न् । तानि॒ वा ए॒तानि॑ यमनक्ष॒त्राणि॑ ( ) ॥ यान्ये॒व दे॑वनक्ष॒त्राणि॑ । तेषु॑ कुर्वीत यत्का॒री स्यात् । पु॒ण्या॒ह ए॒व कु॑रुते । \textbf{ 14} \newline
                  \newline
                                    (च॒का॒ - रै॒वं ॅवेदो॒भयो॑ रेनं ॅलो॒कयो᳚र्विदु - रजयन् - रे॒वती॒मुपा॑तिष्ठन्त - नक्षत्र॒त्व - म॒न्यानि॒ - यानि॑ यमनक्ष॒त्रा - ण्यश्लो॑णद् - यमनक्ष॒त्राणि॒ त्रीणि॑ च) \textbf{(A2)} \newline \newline
                \textbf{ 1.5.3     अनुवाकं   3 - कर्मानुष्ठानार्हः दिवसभागरूपः हेयोपादेयकाल विभागः} \newline
                                \textbf{ TB 1.5.3.1} \newline
                  दे॒वस्य॑ सवि॒तुः प्रा॒तः प्र॑स॒वः प्रा॒णः । वरु॑णस्य सा॒यमा॑स॒वो॑ऽपा॒नः ॥ यत् प्र॑ती॒चीनं॑ प्रात॒स्तना᳚त् । प्रा॒चीनꣳ॑ संग॒वात् । ततो॑ दे॒वा अ॑ग्निष्टो॒मं निर॑मिमत । तत्-तदात्त॑वीर्यं निर्मा॒र्गः ॥ मि॒त्रस्य॑ संग॒वः । तत्-पुण्यं॑ तेज॒स्व्यहः॑ । तस्मा॒त्तर्.हि॑ प॒शवः॑ स॒माय॑न्ति ॥ यत् प्र॑ती॒चीनꣳ॑ संग॒वात् \textbf{ 15} \newline
                  \newline
                                \textbf{ TB 1.5.3.2} \newline
                  प्रा॒चीनं॑ म॒द्ध्यन्दि॑नात् । ततो॑ दे॒वा उ॒क्थ्यं॑ निर॑मिमत । तत्-तदात्त॑वीर्यं निर्मा॒र्गः ॥ बृह॒स्पते᳚र् म॒द्ध्यन्दि॑नः । तत्-पुण्यं॑ तेज॒स्व्यहः॑ । तस्मा॒त्तर्.हि॒ तेक्ष्णि॑ष्ठं तपति ॥ यत्-प्र॑ती॒चीनं॑ म॒द्ध्यन्दि॑नात् । प्रा॒चीन॑-मपरा॒ह्णात् । ततो॑ दे॒वाः षो॑ड॒शिनं॒ निर॑मिमत । तत्तदात्त॑वीर्यं निर्मा॒र्गः । \textbf{ 16} \newline
                  \newline
                                \textbf{ TB 1.5.3.3} \newline
                  भग॑स्यापरा॒ह्णः । तत्-पुण्यं॑ तेज॒स्व्यहः॑ । तस्मा॑दपरा॒ह्णे कु॑मा॒र्यो॑ भग॑मि॒च्छमा॑ना-श्चरन्ति ॥ यत्-प्र॑ती॒चीन॑मपरा॒ह्णात् । प्रा॒चीनꣳ॑ सा॒यात् । ततो॑ दे॒वा अ॑तिरा॒त्रं निर॑मिमत । तत्तदात्त॑वीर्यं निर्मा॒र्गः ॥ वरु॑णस्य सा॒यम् । तत्-पुण्यं॑ तेज॒स्व्यहः॑ । तस्मा॒त्तर्.हि॒ नानृ॑तं ॅवदेत् । \textbf{ 17} \newline
                  \newline
                                \textbf{ TB 1.5.3.4} \newline
                  ब्रा॒ह्म॒णो वा अ॑ष्टाविꣳ॒॒शो नक्ष॑त्राणाम् । स॒मा॒नस्याह्नः॒ पञ्च॒ पुण्या॑नि॒ नक्ष॑त्राणि । च॒त्वार्य॑श्ली॒लानि॑ । तानि॒ नव॑ । यच्च॑ प॒रस्ता॒न्नक्ष॑त्राणां॒ ॅयच्चा॒वस्ता᳚त् । तान्येका॑दश । ब्रा॒ह्म॒णो द्वा॑द॒शः । य ए॒वं ॅवि॒द्वान्थ् सं॑ॅवथ्स॒रं ॅव्र॒तं चर॑ति । सं॒ॅव॒थ्स॒रेणै॒वास्य॑ व्र॒तं गु॒प्तं भ॑वति ॥ स॒मा॒नस्याह्नः॒ पञ्च॒ पुण्या॑नि॒ नक्ष॑त्राणि ( ) । च॒त्वार्य॑श्ली॒लानि॑ । तानि॒ नव॑ । आ॒ग्ने॒यी रात्रिः॑ । ऐ॒न्द्रमहः॑ । तान्येका॑दश । आ॒दि॒त्यो द्वा॑द॒शः । य ए॒वं ॅवि॒द्वान्थ् स॑म्ॅवथ्स॒रं ॅव्र॒तं चर॑ति । स॒म्ॅव॒थ्स॒रेणै॒वास्य॑ व्र॒तं गु॒प्तं भ॑वति । \textbf{ 18} \newline
                  \newline
                                    (सं॒ग॒वाथ् - षो॑ड॒शिनं॒ निर॑मिमत॒ तत्तदात्त॑वीर्यं निर्मा॒गो - व॑देद् - भवति समा॒नस्याह्नः॒ पञ्च॒ पुण्या॑नि॒ नक्ष॑त्राण्य॒ष्टौ च॑) \textbf{(A3)} \newline \newline
                \textbf{ 1.5.4      अनुवाकं   4 - सोमशेषभूता पात्रस्तुतिः.(आध्वरब्राह्मणशेषः)} \newline
                                \textbf{ TB 1.5.4.1} \newline
                  ब्र॒ह्म॒वा॒दिनो॑ वदन्ति । कति॒ पात्रा॑णि य॒ज्ञ्ं ॅव॑ह॒न्तीति॑ । त्रयो॑द॒शेति॑ ब्रूयात् । स यद्ब्रू॒यात् । कस्तानि॒ निर॑मिमी॒तेति॑ । प्र॒जाप॑ति॒रिति॑ ब्रूयात् । स यद्ब्रू॒यात् । कुत॒स्तानि॒ निर॑मिमी॒तेति॑ । आ॒त्मन॒ इति॑ । प्रा॒णा॒पा॒नाभ्या॑-मे॒वोपाꣳ॑-श्वन्तर्या॒मौ निर॑मिमीत \textbf{ 19} \newline
                  \newline
                                \textbf{ TB 1.5.4.2} \newline
                  व्या॒नादु॑पाꣳशु॒ सव॑नम् । वा॒च ऐ᳚न्द्रवाय॒वम् । द॒क्ष॒क्र॒तुभ्यां᳚ मैत्रावरु॒णम् । श्रोत्रा॑दाश्वि॒नम् । चक्षु॑षः शु॒क्रा म॒न्थिनौ᳚ । आ॒त्मन॑ आग्रय॒णम् । अङ्गे᳚भ्य उ॒क्थ्य᳚म् । आयु॑षो ध्रु॒वम् । प्र॒ति॒ष्ठाया॑ ऋतुपा॒त्रे ॥ य॒ज्ञ्ं ॅवाव तं प्र॒जाप॑ति॒र् निर॑मिमीत ( ) । स निर्मि॑तो॒ नाद्ध्रि॑यत॒ सम॑व्लीयत । स ए॒तान् प्र॒जाप॑ति-रपिवा॒पान॑-पश्यत् । तान्निर॑वपत् । तैर्वै स य॒ज्ञ्मप्य॑वपत् । यद॑पिवा॒पा भव॑न्ति । य॒ज्ञ्स्य॒ धृत्या॒ अस॑म्ॅव्लयाय । \textbf{ 20} \newline
                  \newline
                                    (उ॒पाꣳ॒॒श्व॒न्त॒र्या॒मौ निर॑मिमीता- मिमीत॒ षट् च॑) \textbf{(A4)} \newline \newline
                \textbf{ 1.5.5     अनुवाकं   5 - चातुर्मास्यशेषा वपनमन्त्राः, (राजसूयब्राह्मणम्)} \newline
                                \textbf{ TB 1.5.5.1} \newline
                  ऋ॒तमे॒व प॑रमे॒ष्ठि । ऋ॒तं नात्ये॑ति॒ किं च॒न । ऋ॒ते स॑मु॒द्र आहि॑तः । ऋ॒ते भूमि॑रि॒यꣳ श्रि॒ता । अ॒ग्निस्ति॒ग्मेन॑ शो॒चिषा᳚ । तप॒ आक्रा᳚न्त-मु॒ष्णिहा᳚ । शिर॒स्तप॒स्याहि॑तम् । वै॒श्वा॒न॒रस्य॒ तेज॑सा । ऋ॒तेना᳚स्य॒ निव॑र्तये । स॒त्येन॒ परि॑वर्तये \textbf{ 21} \newline
                  \newline
                                \textbf{ TB 1.5.5.2} \newline
                  तप॑सा॒ऽस्यानु॑वर्तये । शि॒वेना॒स्योप॑वर्तये । श॒ग्मेना᳚स्या॒-भिव॑र्तये । तदृ॒तं तथ् स॒त्यम् । तद्-व्र॒तं तच्छ॑केयम् । तेन॑ शकेयं॒ तेन॑ राद्ध्यासम् ॥ यद्-घ॒र्मः प॒र्यव॑र्तयत् । अन्ता᳚न् पृथि॒व्या दि॒वः । अ॒ग्निरीशा॑न॒ ओज॑सा । वरु॑णो धी॒तिभिः॑ स॒ह \textbf{ 22} \newline
                  \newline
                                \textbf{ TB 1.5.5.3} \newline
                  इन्द्रो॑ म॒रुद्भिः॒ सखि॑भिः स॒ह ॥ अ॒ग्निस्ति॒ग्मेन॑ शो॒चिषा᳚ । तप॒ आक्रा᳚न्त-मु॒ष्णिहा᳚ । शिर॒स्तप॒स्याहि॑तम् । वै॒श्वा॒न॒रस्य॒ तेज॑सा । ऋ॒तेना᳚स्य॒ निव॑र्तये । स॒त्येन॒ परि॑वर्तये । तप॑सा॒ ऽस्यानु॑वर्तये । शि॒वेना॒स्योप॑वर्तये । श॒ग्मेना᳚स्या॒भिव॑र्तये \textbf{ 23} \newline
                  \newline
                                \textbf{ TB 1.5.5.4} \newline
                  तदृ॒तं तथ् स॒त्यम् । तद्-व्र॒तं तच्छ॑केयम् । तेन॑ शकेयं॒ तेन॑ राद्ध्यासम् ॥ यो अ॒स्याः पृ॑थि॒व्यास्त्व॒चि । नि॒व॒र्तय॒त्योष॑धीः । अ॒ग्निरीशा॑न॒ ओज॑सा । वरु॑णो धी॒तिभिः॑ स॒ह । इन्द्रो॑ म॒रुद्भिः॒ सखि॑भिः स॒ह ॥ अ॒ग्निस्ति॒ग्मेन॑ शो॒चिषा᳚ । तप॒ आक्रा᳚न्त-मु॒ष्णिहा᳚ \textbf{ 24} \newline
                  \newline
                                \textbf{ TB 1.5.5.5} \newline
                  शिर॒स्तप॒स्याहि॑तम् । वै॒श्वा॒न॒रस्य॒ तेज॑सा । ऋ॒तेना᳚स्य॒ निव॑र्तये । स॒त्येन॒ परि॑वर्तये । तप॑सा॒ ऽस्यानु॑वर्तये । शि॒वेना॒स्योप॑वर्तये । श॒ग्मेना᳚स्या॒-भिव॑र्तये । तदृ॒तं तथ् स॒त्यम् । तद्-व॒तं तच्छ॑केयम् । तेन॑ शकेयं॒ तेन॑ राद्ध्यासम् । \textbf{ 25} \newline
                  \newline
                                \textbf{ TB 1.5.5.6} \newline
                  एकं॒ मास॒-मुद॑सृजत् । प॒र॒मे॒ष्ठी प्र॒जाभ्यः॑ । तेना᳚भ्यो॒ मह॒ आव॑हत् । अ॒मृतं॒ मर्त्या᳚भ्यः । प्र॒जामनु॒ प्रजा॑यसे । तदु॑ ते मर्त्या॒मृत᳚म् । येन॒ मासा॑ अर्द्धमा॒साः । ऋ॒तवः॑ परिवथ्स॒राः । येन॒ ते ते᳚ प्रजापते । ई॒जा॒नस्य॒ न्यव॑र्तयन्न् \textbf{ 26} \newline
                  \newline
                                \textbf{ TB 1.5.5.7} \newline
                  तेना॒हम॒स्य ब्रह्म॑णा । निव॑र्तयामि जी॒वसे᳚ ॥ अ॒ग्निस्ति॒ग्मेन॑ शो॒चिषा᳚ । तप॒ आक्रा᳚न्त-मु॒ष्णिहा᳚ । शिर॒स्तप॒स्याहि॑तम् । वै॒श्वा॒न॒रस्य॒ तेज॑सा । ऋ॒तेना᳚स्य॒ निव॑र्तये । स॒त्येन॒ परि॑वर्तये । तप॑सा॒ ऽस्यानु॑वर्तये । शि॒वेना॒स्योप॑वर्तये ( ) । श॒ग्मेना᳚स्या॒भिव॑र्तये । तदृ॒तं तथ्-स॒त्यम् । तद्-व्र॒तं तच्छ॑केयम् । तेन॑ शकेयं॒ तेन॑ राद्ध्यासम् । \textbf{ 27} \newline
                  \newline
                                    (परि॑वर्तये - स॒हा - भिव॑र्तय - उ॒ष्णिहा॑ - राद्ध्यासं॒ - न्यव॑र्तय॒न् - नुप॑वर्तये च॒त्वारि॑ च) \textbf{(A5)} \newline \newline
                \textbf{ 1.5.6     अनुवाकं   6 - चातुर्मास्यशेषा वपनविधि: (राजसूयब्राह्मणम्)} \newline
                                \textbf{ TB 1.5.6.1} \newline
                  दे॒वा वै यद्-य॒ज्ञे ऽकु॑र्वत । तदसु॑रा अकुर्वत । तेऽसु॑रा ऊ॒र्द्ध्वं पृ॒ष्ठेभ्यो॒ नाप॑श्यन्न् । ते केशा॒नग्रे॑ऽवपन्त । अथ॒ श्मश्रू॑णि । अथो॑पप॒क्षौ । तत॒स्तेऽवा᳚ञ्च आयन्न् । परा॑ऽभवन्न् । यस्यै॒वं ॅवप॑न्ति । अवा॑ङेति \textbf{ 28} \newline
                  \newline
                                \textbf{ TB 1.5.6.2} \newline
                  अथो॒ परै॒व भ॑वति । अथ॑ दे॒वा ऊ॒र्द्ध्वं पृ॒ष्ठेभ्यो॑ऽपश्यन्न् । त उ॑पप॒क्षावग्रे॑ऽवपन्त । अथ॒ श्मश्रू॑णि । अथ॒ केशान्॑ । तत॒स्ते॑ऽभवन्न् । सु॒व॒र्गं ॅलो॒कमा॑यन्न् । यस्यै॒वं ॅवप॑न्ति । भव॑त्या॒त्मना᳚ । अथो॑ सुव॒र्गं ॅलो॒कमे॑ति । \textbf{ 29} \newline
                  \newline
                                \textbf{ TB 1.5.6.3} \newline
                  अथै॒तन्-मनु॑र्-व॒प्त्रे मि॑थु॒न-म॑पश्यत् । स श्मश्रू॒ण्यग्रे॑ऽवपत । अथो॑पप॒क्षौ । अथ॒ केशान्॑ । ततो॒ वै स प्राजा॑यत प्र॒जया॑ प॒शुभिः॑ । यस्यै॒वं ॅवप॑न्ति । प्र प्र॒जया॑ प॒शुभि॑र्-मिथु॒नैर् जा॑यते ॥ दे॒वा॒सु॒राः सम्ॅय॑त्ता आसन्न् । ते स॑म्ॅवथ्स॒रे व्याय॑च्छन्त । तान् दे॒वाश्चा॑तुर्-मा॒स्यैरे॒वाभि प्रायु॑ञ्जत \textbf{ 30} \newline
                  \newline
                                \textbf{ TB 1.5.6.4} \newline
                  वै॒श्व॒दे॒वेन॑ च॒तुरो॑ मा॒सो॑ऽवृञ्ज॒तेन्द्र॑राजानः । ताञ्छी॒र्॒.षन्नि चाव॑र्तयन्त॒ परि॑ च । व॒रु॒ण॒ प्र॒घा॒सै-श्च॒तुरो॑ मा॒सो॑ऽवृञ्जत॒ वरु॑णराजानः । ताञ्छी॒र्॒.षन्नि चाव॑र्तयन्त॒ परि॑ च । सा॒क॒मे॒धैश्च॒तुरो॑ मा॒सो॑ऽवृञ्जत॒ सोम॑राजानः । ताञ्छी॒र॒.षन्नि चाव॑र्तयन्त॒ परि॑ च । या स॑म्ॅवथ्स॒र उ॑पजी॒वा ऽऽसी᳚त् । तामे॑षा-मवृञ्जत । ततो॑ दे॒वा अभ॑वन्न् । पराऽसु॑राः \textbf{ 31} \newline
                  \newline
                                \textbf{ TB 1.5.6.5} \newline
                  य ए॒वं ॅवि॒द्वाꣳ-श्चा॑तुर्मा॒स्यैर्-यज॑ते । भ्रातृ॑व्यस्यै॒व मा॒सो वृ॒क्त्वा । शी॒र्॒.षन्नि च॑ व॒र्तय॑ते॒ परि॑ च । यैषा स॑म्ॅवथ्स॒र उ॑पजी॒वा । वृ॒ङ्क्ते तां भ्रातृ॑व्यस्य । क्षु॒धा ऽस्य॒ भ्रातृ॑व्यः॒ परा॑ भवति ॥ लो॒हि॒ता॒य॒सेन॒ निव॑र्तयते । यद्वा इ॒माम॒ग्निर्. ऋ॒तावाग॑ते निव॒र्तय॑ति । ए॒तदे॒वैनाꣳ॑ रू॒पं कृ॒त्वा निव॑र्तयति । सा ततः॒ श्वः श्वो॒ भूय॑सी॒ भव॑न्त्येति \textbf{ 32} \newline
                  \newline
                                \textbf{ TB 1.5.6.6} \newline
                  प्रजा॑यते । य ए॒वं ॅवि॒द्वाॅल्लो॑हिताय॒सेन॑ निव॒र्तय॑ते । ए॒तदे॒व रू॒पं कृ॒त्वा निव॑र्तयते । स ततः॒ श्वः श्वो॒ भूया॒न्-भव॑न्नेति । प्रैव जा॑यते ॥ त्रे॒ण्या श॑ल॒ल्या निव॑र्तयेत । त्रीणि॑ त्रीणि॒ वै दे॒वाना॑मृ॒द्धानि॑ । त्रीणि॒ छन्दाꣳ॑सि । त्रीणि॒ सव॑नानि । त्रय॑ इ॒मे लो॒काः \textbf{ 33} \newline
                  \newline
                                \textbf{ TB 1.5.6.7} \newline
                  ऋ॒द्ध्यामे॒व तद्-वी॒र्य॑ ए॒षु लो॒केषु॒ प्रति॑ तिष्ठति ॥ यच्चा॑तुर्मास्यया॒-ज्या᳚त्मनो॒ नाव॒द्येत् । दे॒वेभ्य॒ आवृ॑श्च्येत । च॒तृ॒षु च॑तृषु॒ मासे॑षु॒ निव॑र्तयेत । प॒रोक्ष॑मे॒व तद्-दे॒वेभ्य॑ आ॒त्मनोऽव॑द्य॒त्यना᳚ व्रस्काय ॥  दे॒वानां॒ ॅवा ए॒ष आनी॑तः । यश्चा॑तुर्मास्यया॒जी । य ए॒वं ॅवि॒द्वान्नि च॑ व॒र्तय॑ते॒ परि॑ च । दे॒वता॑ ए॒वाप्ये॑ति । नास्य॑ रु॒द्रः प्र॒जां प॒शू-न॒भिम॑न्यते ( ) । \textbf{ 34} \newline
                  \newline
                                    (ए॒त्ये॒- त्य॒ - यु॒ञ्ज॒ता - सु॑रा - एति - लो॒का - म॑न्यते) \textbf{(A6)} \newline \newline
                \textbf{ 1.5.7     अनुवाकं   7 - अग्निचयनशेषा इष्टकोपधानमन्त्राः, तत्र संतत्याख्येष्टकामन्त्राः} \newline
                                \textbf{ TB 1.5.7.1} \newline
                  आयु॑षः प्रा॒णꣳ सन्त॑नु । प्रा॒णाद॑पा॒नꣳ सन्त॑नु । अ॒पा॒नाद् व्या॒नꣳ सन्त॑नु । व्या॒नाच्चक्षुः॒ सन्त॑नु । चक्षु॑षः॒ श्रोत्रꣳ॒॒ सन्त॑नु । श्रोत्रा॒न् मनः॒ सन्त॑नु । मन॑सो॒ वाचꣳ॒॒ सन्त॑नु । वा॒च आ॒त्मानꣳ॒॒ सन्त॑नु । आ॒त्मनः॑ पृथि॒वीꣳ सन्त॑नु । पृ॒थि॒व्या अ॒न्तरि॑क्षꣳ॒॒ सन्त॑नु ( ) । अ॒न्तरि॑क्षा॒द्-दिवꣳ॒॒ सन्त॑नु ।दिवः॒ सुवः॒ सन्त॑नु । \textbf{ 35} \newline
                  \newline
                                    (अ॒न्तरि॑क्षꣳ॒॒ सन्त॑नु॒ द्वे च॑) \textbf{(A7)} \newline \newline
                \textbf{ 1.5.8      अनुवाकं   8 - अग्निचयनशेषा थर्वशिरोऽभिधानानामिष्टकानां मन्त्राः} \newline
                                \textbf{ TB 1.5.8.1} \newline
                  इन्द्रो॑ दधी॒चो अ॒स्थभिः॑ । वृ॒त्राण्य प्र॑तिष्कुतः । ज॒घान॑ नव॒ तीर्नव॑ ॥ इ॒च्छन्नश्व॑स्य॒ यच्छिरः॑ । पर्व॑ते॒ष्वप॑ श्रितम् । तद्-वि॑दच्छर्य॒णाव॑ति ॥ अत्रा ह ॒गोरम॑न्वत । नाम॒ त्वष्टु॑रपी॒च्य᳚म् । इ॒त्था च॒न्द्रम॑सो गृ॒हे ॥ इन्द्र॒मिद्गा॒थिनो॑ बृ॒हत् \textbf{ 36} \newline
                  \newline
                                \textbf{ TB 1.5.8.2} \newline
                  इन्द्र॑म॒र्केभि॑र॒र्किणः॑ । इन्द्रं॒ ॅवाणी॑रनूषत ॥ इन्द्र॒ इद्धर्योः॒ सचा᳚ । संमि॑श्ल॒ आव॑चो॒ युजा᳚ । इन्द्रो॑ व॒ज्री हि॑र॒ण्ययः॑ ॥ इन्द्रो॑ दी॒र्घाय॒ चक्ष॑से । आ सूर्यꣳ॑ रोहयद्-दि॒वि । वि गोभि॒रद्रि॑मैरयत् ॥ इन्द्र॒ वाजे॑षु नो अव । स॒हस्र॑ प्रधनेषु च \textbf{ 37} \newline
                  \newline
                                \textbf{ TB 1.5.8.3} \newline
                  उ॒ग्र उ॒ग्राभि॑रू॒तिभिः॑ ॥ तमिन्द्रं॑ ॅवाजयामसि । म॒हे वृ॒त्राय॒ हन्त॑वे । स वृषा॑ वृष॒भो भु॑वत् ॥ इन्द्रः॒ सदाम॑ने कृ॒तः । ओजि॑ष्ठः॒ स बले॑ हि॒तः । द्यु॒म्नी श्लो॒की स सौ॒म्यः॑ ॥ गि॒रा वज्रो॒ न संभृ॑तः । सब॑लो॒ अन॑पच्युतः । व॒व॒क्षु-रु॒ग्रो अस्तृ॑तः ( ) । \textbf{ 38} \newline
                  \newline
                                    (बृ॒ह- च्चा - स्तृ॑तः) \textbf{(A8)} \newline \newline
                \textbf{ 1.5.9      अनुवाकं   9 - सोमशेषभूता इष्टयः. (आध्वरब्राह्मणम्)} \newline
                                \textbf{ TB 1.5.9.1} \newline
                  दे॒वा॒सु॒राः सम्ॅय॑त्ता आसन्न् । स प्र॒जाप॑ति॒रिन्द्रं॑ ज्ये॒ष्ठं पु॒त्रमप॒ न्य॑धत्त । नेदे॑न॒मसु॑रा॒ बली॑याꣳ सोऽहन॒न्निति॑ । प्र॒ह्रादो॑ ह॒ वै का॑याध॒वः । वि॒रोच॑नꣳ॒॒ स्वं पु॒त्रमप॒ न्य॑धत्त । नेदे॑नं दे॒वा अ॑हन॒न्निति॑ । ते दे॒वाः प्र॒जाप॑ति-मुपस॒मेत्यो॑चुः । नारा॒जक॑स्य यु॒द्धम॑स्ति । इन्द्र॒मन्वि॑च्छा॒मेति॑ । तं ॅय॑ज्ञ्क्र॒तुभि॒-रन्वै᳚च्छन्न् \textbf{ 39} \newline
                  \newline
                                \textbf{ TB 1.5.9.2} \newline
                  तं ॅय॑ज्ञ्क्र॒तुभि॒र्नान्व॑विन्दन्न् । तमिष्टि॑भि॒-रन्वै᳚च्छन्न् । तमिष्टि॑भि॒-रन्व॑विन्दन्न् । तदिष्टी॑ना-मिष्टि॒त्वम् । एष्ट॑यो ह॒ वै नाम॑ । ता इष्ट॑य॒ इत्याच॑क्षते प॒रोक्षे॑ण । प॒रोक्ष॑प्रिया इव॒ हि दे॒वाः ॥ तस्मा॑ ए॒तमा᳚ग्नावैष्ण॒व-मेका॑दशकपालं दीक्ष॒णीयं॒ निर॑वपन्न् । तद॑प॒द्रुत्या॑तन्वत । तान्प॑त्नी सम्ॅया॒जान्त॒ उपा॑नयन्न् \textbf{ 40} \newline
                  \newline
                                \textbf{ TB 1.5.9.3} \newline
                  ते तदं॑ तमे॒व कृ॒त्वोद॑द्रवन्न् ॥ ते प्रा॑य॒णीय॑म॒भि स॒मारो॑हन्न् । तद॑प॒द्रुत्या॑तन्वत । ताञ्छ॒म्ॅय्व॑न्त॒ उपा॑नयन्न् । ते तद॑तंमे॒व कृ॒त्वोद॑द्रवन्न् ॥ त आ॑ति॒थ्यम॒भि स॒मारो॑हन्न् । तद॑प॒द्रुत्या॑तन्वत । तानिडा᳚न्त॒ उपा॑नयन्न् । ते तद॑तंमे॒व कृ॒त्वोद॑द्रवन्न् । तस्मा॑ दे॒ता ए॒तद॑न्ता॒ इष्ट॑यः॒ संति॑ष्ठन्ते ॥ 41(10)ट्.भ्.1.5.9.4ए॒वꣳ हि दे॒वा अकु॑र्वत । इति॑ दे॒वा अ॑कुर्वत । इत्यु॒ वै म॑नु॒ष्याः᳚ कुर्वते ॥ ते दे॒वा ऊ॑चुः । यद्वा इ॒दमु॒च्चैर्-य॒ज्ञेन॒ चरा॑म । तन्नोऽसु॑राः पा॒प्माऽनु॑विन्दन्ति । उ॒पाꣳ॒॒शू॑प॒सदा॑ चराम । तथा॒ नोऽसु॑राः पा॒प्मा नानु॑वेथ्स्य॒न्तीति॑ । त उ॑पाꣳ॒॒शू॑प॒सद॑-मतन्वत । ति॒स्र ए॒व सा॑मिधे॒नीर॒नूच्य॑ \textbf{ 42} \newline
                  \newline
                                \textbf{ TB } \newline
                   \textbf{ 0} \newline
                  \newline
                                \textbf{ TB 1.5.9.5} \newline
                  स्रु॒वेणा॑घा॒र-मा॒घार्य॑ । ति॒स्रः परा॑ची॒-राहु॑तीर्. हु॒त्वा । स्रु॒वेणो॑प॒सदं॑ जुह॒वाञ्च॑क्रुः । उ॒ग्रं ॅवचो॒ अपा॑वधीं त्वे॒षं ॅवचो॒ अपा॑वधीꣳ॒॒ स्वाहेति॑ । अ॒श॒न॒या॒पि॒पा॒से ह॒ वा उ॒ग्रं ॅवचः॑ । एन॑श्च॒ वैर॑हत्यं च त्वे॒षं ॅवचः॑ । ए॒तꣳ ह॒ वाव तच्च॑तुर्द्धाविहि॒तं पा॒प्मानं॑ दे॒वा अप॑जघ्निरे ॥ तथो॑ ए॒वैतदे॑वं॒ ॅविद्यज॑मानः । ति॒स्र ए॒व सा॑मिधे॒नीर॒नूच्य॑ । स्रु॒वेणा॑घा॒र-मा॒घार्य॑ \textbf{ 43} \newline
                  \newline
                                \textbf{ TB 1.5.9.6} \newline
                  ति॒स्रः परा॑ची॒राहु॑तीर्. हु॒त्वा । स्रु॒वेणो॑प॒सदं॑ जुहोति । उ॒ग्रं ॅवचो॒ अपा॑वधीं त्वे॒षं ॅवचो॒ अपा॑वधीꣳ॒॒ स्वाहेति॑ । अ॒श॒न॒या॒पि॒पा॒से ह॒ वा उ॒ग्रं ॅवचः॑ । एन॑श्च॒ वैर॑हत्यं च त्वे॒षं ॅवचः॑ । ए॒तमे॒व तच्च॑तुर्द्धा-विहि॒तं पा॒प्मानं॒ ॅयज॑मा॒नोऽप॑हते ॥ ते॑ऽभि॒नीयै॒वाहः॑ प॒शुमा-ऽल॑भन्त । अह्न॑ ए॒व तद्-दे॒वा अव॑र्तिं पा॒प्मानं॑ मृ॒त्युमप॑जघ्निरे । तेना॑भि॒नीये॑व॒ रात्रेः॒ प्राच॑रन्न् । रात्रि॑या ए॒व तद्-दे॒वा अव॑र्तिं पा॒प्मानं॑ मृ॒त्युमप॑जघ्निरे । \textbf{ 44} \newline
                  \newline
                                \textbf{ TB 1.5.9.7} \newline
                  तस्मा॑दभि॒नीयै॒वाहः॑ प॒शुमाल॑भेत । अह्न॑ ए॒व तद्-यज॑मा॒नो ऽव॑र्तिं पा॒प्मानं॒ भ्रातृ॑व्या॒नप॑नुदते । तेना॑भि॒नीये॑व॒ रात्रेः॒ प्रच॑रेत् । रात्रि॑या ए॒व तद्-यज॑मा॒नो ऽव॑र्तिं पा॒प्मानं॒ भ्रातृ॑व्या॒नप॑नुदते ॥ स ए॒ष उ॑पवस॒थीये ऽह॑न्-द्विदेव॒त्यः॑ प॒शुराल॑भ्यते । द्व॒यं ॅवा अ॒स्मिन् ॅलो॒के यज॑मानः । अस्थि॑ च माꣳ॒॒सं च॑ । अस्थि॑ चै॒व तेन॑ माꣳ॒॒सं च॒ यज॑मानः॒ सꣳ स्कु॑रुते ॥ ता वा ए॒ताः पञ्च॑ दे॒वताः᳚ । अ॒ग्नीषोमा॑-व॒ग्निर्-मि॒त्रावरु॑णौ ( ) \textbf{ 45} \newline
                  \newline
                                \textbf{ TB 1.5.9.8} \newline
                  प॒ञ्च॒प॒ञ्ची वै यज॑मानः । त्वङ्माꣳ॒॒ सꣳ स्नावास्थि॑ म॒ज्जा । ए॒तमे॒व तत्प॑ञ्चधा विहि॒तमा॒त्मानं॑ ॅवरुणपा॒शान्-मु॑ञ्चति । भे॒ष॒जता॑यै निर्वरुण॒त्वाय॑ ॥ तꣳ स॒प्तभिः॒ छन्दो॑भिः प्रा॒तर॑ह्वयन्न् । तस्मा᳚थ्स॒प्त च॑तुरुत्त॒राणि॒ छन्दाꣳ॑सि प्रातरनुवा॒केऽनू᳚च्यन्ते ॥ तमे॒तयो॑-पस॒मेत्यो-पा॑सीदन्न् । उपा᳚स्मै गायता नर॒ इति॑ । तस्मा॑ दे॒तया॑ बहिष्पवमा॒न उ॑प॒सद्यः॑ । \textbf{ 46} \newline
                  \newline
                                                        \textbf{special korvai} \newline
              (दे॒वा यज॑मानो दे॒वा दे॒वा यज॑मानो॒ यज॑मानोऽलभन्त॒ प्राच॑रॅल्लभेत॒ प्रच॑रे॒दाल॑भ॒न्ताल॑भेत मृ॒त्युमप॑जघ्निरे॒ भ्रातृ॑व्यान्) \newline
                                (ऐ॒च्छ॒न् - न॒न॒यꣳ॒॒ - स्ति॒ष्ठ॒न्ते॒ - ऽनूच्या॒ - नूच्य॑ स्रु॒वेणा॑घा॒रमा॒घार्य॒ - रात्रि॑या ए॒व तद् दे॒वा अव॑र्तिं पा॒प्मानं॑ मृ॒त्युमप॑जघ्निरे - मि॒त्रावरु॑णौ॒ - +नव॑ च ) \textbf{(A9)} \newline \newline
                \textbf{ 1.5.10    अनुवाकं   10 - त्रिवृदादिस्तोमरूपाणि सोमङ्गानि. (आध्वरब्राह्मणम्)} \newline
                                \textbf{ TB 1.5.10.1} \newline
                  स स॑मु॒द्र उ॑त्तर॒तः प्राज्व॑लद्-भूम्य॒न्तेन॑ । ए॒ष वाव स स॑मु॒द्रः । यच्चात्वा॑लः । ए॒ष उ॑ वे॒व स भू᳚म्य॒न्तः । यद्वे᳚द्य॒न्तः । तदे॒तत्-त्रि॑श॒लं त्रि॑पूरु॒षम् । तस्मा॒त्-तं त्रि॑वित॒स्तं ख॑नन्ति ॥ स सु॑वर्णरज॒ताभ्यां᳚ कु॒शीभ्यां॒ परि॑गृहीत आसीत् । तं ॅयद॒स्या अद्ध्य॒जन॑यन्न् । तस्मा॑दादि॒त्यः \textbf{ 47} \newline
                  \newline
                                \textbf{ TB 1.5.10.2} \newline
                  अथ॒ यथ् सु॑वर्णरज॒ताभ्यां᳚ कु॒शीभ्यां॒ परि॑गृहीत॒ आसी᳚त् । साऽस्य॑ कौशि॒कता᳚ ॥ तं त्रि॒वृता॒ऽभि प्रास्तु॑वत । तं त्रि॒वृता ऽऽद॑दत । तं त्रि॒वृता ऽऽह॑रन्न् । याव॑ती त्रि॒वृतो॒ मात्रा᳚ ॥ तं प॑ञ्चद॒शेना॒भि प्रास्तु॑वत । तं प॑ञ्चद॒शेनाद॑दत । तं प॑ञ्चद॒शेनाह॑रन्न् । याव॑ती पञ्चद॒शस्य॒ मात्रा᳚ \textbf{ 48} \newline
                  \newline
                                \textbf{ TB 1.5.10.3} \newline
                  तꣳ स॑प्तद॒शेना॒भि प्रास्तु॑वत । तꣳ स॑प्तद॒शेनाद॑दत । तꣳ स॑प्तद॒शेनाह॑रन्न् । याव॑ती सप्तद॒शस्य॒ मात्रा᳚ । तस्य॑ सप्तद॒शेन॑ ह्रि॒यमा॑णस्य॒ तेजो॒ हरो॑ऽपतत् । तमे॑कविꣳ॒॒ शेना॒भि प्रास्तु॑वत । तमे॑कविꣳ॒॒शेनाद॑दत । तमे॑कविꣳ॒॒शेनाह॑रन्न् । याव॑त्येकविꣳ॒॒शस्य॒ मात्रा᳚ ॥ ते यत्-त्रि॒वृता᳚ स्तु॒वते᳚ \textbf{ 49} \newline
                  \newline
                                \textbf{ TB 1.5.10.4} \newline
                  त्रि॒वृतै॒व तद्-यज॑मान॒माद॑दते । तं त्रि॒वृतै॒व ह॑रन्ति । याव॑ती त्रि॒वृतो॒ मात्रा᳚ । अ॒ग्निर्वै त्रि॒वृत् । याव॒द्वा अ॒ग्नेर्दह॑तो धू॒म उ॒देत्यानु॒व्येति॑ । ताव॑ती त्रि॒वृतो॒ मात्रा᳚ । अ॒ग्नेरे॒वैनं॒ तत् । मात्राꣳ॒॒ सायु॑ज्यꣳ सलो॒कतां᳚ गमयन्ति ॥ अथ॒ यत्प॑ञ्चद॒शेन॑ स्तु॒वते᳚ । प॒ञ्च॒द॒शेनै॒व तद्-यज॑मान॒-माद॑दते \textbf{ 50} \newline
                  \newline
                                \textbf{ TB 1.5.10.5} \newline
                  तं प॑ञ्चद॒शेनै॒व ह॑रन्ति । याव॑ती पञ्चद॒शस्य॒ मात्रा᳚ । च॒न्द्रमा॒ वै प॑ञ्चद॒शः । ए॒ष हि प॑ञ्चद॒श्याम॑पक्षी॒यते᳚ । प॒ञ्च॒दश्या-मा॑पू॒र्यते᳚ । च॒न्द्रम॑स ए॒वैनं॒ तत् । मात्राꣳ॒॒ सायु॑ज्यꣳ सलो॒कतां᳚ गमयन्ति । अथ॒ यथ्स॑प्तद॒शेन॑ स्तु॒वते᳚ । स॒प्त॒द॒शेनै॒व तद्-यज॑मान॒माद॑दते । तꣳ स॑प्तद॒शेनै॒व ह॑रन्ति \textbf{ 51} \newline
                  \newline
                                \textbf{ TB 1.5.10.6} \newline
                  याव॑ती सप्तद॒शस्य॒ मात्रा᳚ । प्र॒जाप॑ति॒र्वै स॑प्तद॒शः । प्र॒जाप॑तेरे॒वैनं॒ तत् । मात्राꣳ॒॒ सायु॑ज्यꣳ सलो॒कतां᳚ गमयन्ति । अथ॒ यदे॑कविꣳ॒॒शेन॑ स्तु॒वते᳚ । ए॒क॒विꣳ॒॒शेनै॒व तद्-यज॑मान॒-माद॑दते । तमे॑कविꣳ॒॒शेनै॒व ह॑रन्ति । याव॑त्येकविꣳ॒॒शस्य॒ मात्रा᳚ । अ॒सौ वा आ॑दि॒त्य ए॑कविꣳ॒॒शः । आ॒दि॒त्यस्यै॒वैनं॒ तत् \textbf{ 52} \newline
                  \newline
                                \textbf{ TB 1.5.10.7} \newline
                  मात्राꣳ॒॒ सायु॑ज्यꣳ सलो॒कतां᳚ गमयन्ति ॥ ते कु॒श्यौ᳚ । व्य॑घ्नन्न् । ते अ॑होरा॒त्रे अ॑भवताम् । अह॑रे॒व सु॒वर्णा॑ ऽभवत् । र॒ज॒ता रात्रिः॑ । स यदा॑दि॒त्य उ॒देति॑ । ए॒तामे॒व तथ्सु॒वर्णां᳚ कु॒शीमनु॒ समे॑ति । अथ॒ यद॑स्त॒मेति॑ । ए॒तामे॒व तद्-र॑ज॒तां कु॒शीमनु॒ सम्ॅवि॑शति ( ) ॥ प्र॒ह्रादो॑ ह॒ वै का॑याध॒वः । वि॒रोच॑नꣳ॒॒ स्वं पु॒त्रमुदा᳚स्यत् । स प्र॑द॒रो॑ऽभवत् । तस्मा᳚त् प्रद॒रादु॑द॒कं नाचा॑मेत् । \textbf{ 53} \newline
                  \newline
                                    (आ॒दि॒त्यः - प॑ञ्चद॒शस्य॒ मात्रा᳚ - स्तु॒वते॑ - पञ्चद॒शेनै॒व तद् यज॑मान॒माद॑दते - सप्तद॒शेनै॒व ह॑रन् - त्यादि॒त्यस्यै॒वैन॒न्तद् ॒ वि॑शति च॒त्वारि॑ च) \textbf{(A10)} \newline \newline
                \textbf{ 1.5.11    अनुवाकं   11 - सवनीयपशुपुरोडाशाः (आध्वरब्राह्मणम्)} \newline
                                \textbf{ TB 1.5.11.1} \newline
                  ये वै च॒त्वारः॒ स्तोमाः᳚ । कृ॒तं तत् । अथ॒ ये पञ्च॑ । कलिः॒ सः । तस्मा॒च्चतु॑ष्टोमः । तच्चतु॑ष्टोमस्य चतुष्टोम॒त्वम् ॥ तदा॑हुः । क॒त॒मानि॒ तानि॒ ज्योतीꣳ॑षि । य ए॒तस्य॒ स्तोमा॒ इति॑ । त्रि॒वृत्-प॑ञ्चद॒शः स॑प्तद॒श ए॑कविꣳ॒॒शः \textbf{ 54} \newline
                  \newline
                                \textbf{ TB 1.5.11.2} \newline
                  ए॒तानि॒ वाव तानि॒ ज्योतीꣳ॑षि । य ए॒तस्य॒ स्तोमाः᳚ ॥ सो᳚ऽब्रवीत् । स॒प्त॒द॒शेन॑ ह्रि॒यमा॑णो॒ व्य॑लेशिषि । भि॒षज्य॑त॒ मेति॑ । तम॒श्विनौ॑ धा॒नाभि॑-रभिषज्यताम् । पू॒षा क॑र॒म्भेण॑ । भार॑ती परिवा॒पेण॑ । मि॒त्रावरु॑णौ पय॒स्य॑या ॥ तदा॑हुः \textbf{ 55} \newline
                  \newline
                                \textbf{ TB 1.5.11.3} \newline
                  यद॒श्विभ्यां᳚ धा॒नाः । पू॒ष्णः क॑र॒म्भः । भार॑त्यै परिवा॒पः । मि॒त्रावरु॑णयोः पय॒स्याऽथ॑ । कस्मा॑दे॒तेषाꣳ॑ ह॒विषा॒मिन्द्र॑मे॒व य॑ज॒न्तीति॑ । ए॒ता ह्ये॑नं दे॒वता॒ इति॑ ब्रूयात् । ए॒तैर्. ह॒विर्भि॒-रभि॑षज्यꣳ॒॒-स्तस्मा॒दिति॑ ॥ तं ॅवस॑वो॒ऽष्टाक॑पालेन प्रातस्सव॒ने॑ऽभिषज्यन्न् । रु॒द्रा एका॑दशकपालेन॒ माद्ध्य॑न्दिने॒ सव॑ने । विश्वे॑ दे॒वा द्वाद॑शकपालेन तृतीयसव॒ने । \textbf{ 56} \newline
                  \newline
                                \textbf{ TB 1.5.11.4} \newline
                  स यद॒ष्टाक॑पालान् प्रातस्सव॒ने कु॒र्यात् । एका॑दशकपाला॒न् माद्ध्य॑न्दिने॒ सव॑ने । द्वाद॑शकपालाꣳ स्तृतीय सव॒ने । विलो॑म॒ तद्-य॒ज्ञ्स्य॑ क्रियेत । एका॑दशकपालाने॒व प्रा॑तस्सव॒ने कु॑र्यात् । एका॑दशकपाला॒न् माद्ध्य॑न्दिने॒ सव॑ने । एका॑दशकपालाꣳ स्तृतीय सव॒ने । य॒ज्ञ्स्य॑ सलोम॒त्वाय॑ ॥ तदा॑हुः । यद् वसू॑नां प्रातस्सव॒नम् ( ) । रु॒द्राणां॒ माद्ध्य॑न्दिनꣳ॒॒ सव॑नम् । विश्वे॑षां दे॒वानां᳚ तृतीयसव॒नम् । अथ॒ कस्मा॑दे॒तेषाꣳ॑ ह॒विषा॒मिन्द्र॑मे॒व य॑ज॒न्तीति॑ । ए॒ता ह्ये॑नं दे॒वता॒ इति॑ ब्रूयात् । ए॒तैर्. ह॒विर्भि॒रभि॑षज्यꣳ॒॒ स्तस्मा॒दिति॑ । \textbf{ 57} \newline
                  \newline
                                    (ए॒क॒विꣳ॒॒श-आ॑हु-स्तृतीयसव॒ने-प्रा॑तस्सव॒नं पञ्च॑ च) \textbf{(A11)} \newline \newline
                \textbf{ 1.5.12    अनुवाकं   12 - सप्तछन्दांसि प्रपञ्च्यन्ते (आध्वरब्राह्मणम्)} \newline
                                \textbf{ TB 1.5.12.1} \newline
                  तस्यावा॑चोऽवपा॒दाद॑बिभयुः । तमे॒तेषु॑ स॒प्तसु॒ छन्दः॑ स्वश्रयन्न् । यदश्र॑यन्न् । तच्छ्रा॑य॒न्तीय॑स्य श्रायन्तीय॒त्वम् । यदवा॑रयन्न् । तद् वा॑रव॒न्तीय॑स्य वारवन्तीय॒त्वम् ॥ तस्यावा॑च ए॒वाव॑पा॒दाद॑बिभयुः । तस्मा॑ ए॒तानि॑ स॒प्त च॑तुरुत्त॒राणि॒ छन्दाꣳ॒॒स्युपा॑दधुः । तेषा॒मति॒ त्रीण्य॑रिच्यन्त । न त्रीण्युद॑भवन्न् \textbf{ 58} \newline
                  \newline
                                \textbf{ TB 1.5.12.2} \newline
                  स बृ॑ह॒तीमे॒वा-स्पृ॑शत् । द्वाभ्या॑म॒क्षरा᳚भ्याम् । अ॒हो॒रा॒त्राभ्या॑मे॒व ॥ तदा॑हुः । क॒त॒मा सा दे॒वाक्ष॑रा बृह॒ती । यस्यां॒ तत् प्र॒त्यति॑ष्ठत् । द्वाद॑श पौर्णमा॒स्यः॑ । द्वाद॒शाष्ट॑काः । द्वाद॑शामावा॒स्याः᳚ । ए॒षा वाव सा दे॒वाक्ष॑रा बृह॒ती \textbf{ 59} \newline
                  \newline
                                \textbf{ TB 1.5.12.3} \newline
                  यस्यां॒ तत् प्र॒त्यति॑ष्ठ॒दिति॑ ॥ यानि॑ च॒ छन्दाꣳ॑-स्य॒त्यरि॑च्यन्त । यानि॑ च॒ नोदभ॑वन्न् । तानि॒ निर्वी᳚र्याणि ही॒नान्य॑मन्यन्त । सा ऽब्र॑वीद्-बृह॒ती । मामे॒व भू॒त्वा । मामुप॒ सꣳ श्र॑य॒तेति॑ । च॒तुर्भि॑र॒क्षरै॑-रनु॒ष्टुग्-बृ॑ह॒तीं नोद॑भवत् । च॒तुर्भि॑र॒क्षरैः᳚ प॒ङ्क्तिर्-बृ॑ह॒ती-मत्य॑रिच्यत । तस्या॑मे॒तानि॑ च॒त्वार्य॒क्षरा᳚ण्य-प॒च्छिद्या॑-दधात् \textbf{ 60} \newline
                  \newline
                                \textbf{ TB 1.5.12.4} \newline
                  ते बृ॑ह॒ती ए॒व भू॒त्वा । बृ॒ह॒तीमुप॒ सम॑श्रयताम् ॥ अ॒ष्टा॒भि-र॒क्षरै॑रु॒ष्णिग्-बृ॑ह॒तीं नोद॑भवत् । अ॒ष्टा॒भिर॒क्षरै᳚स्त्रि॒ष्टुग्-बृ॑ह॒ती-मत्य॑रिच्यत । तस्या॑मे॒ता-न्य॒ष्टाव॒क्षरा᳚ण्य-प॒च्छिद्या॑दधात् । ते बृ॑ह॒ती ए॒व भू॒त्वा । बृ॒ह॒तीमुप॒ सम॑श्रयताम् । द्वा॒द॒शभि॑-र॒क्षरै᳚र्-गाय॒त्री-बृ॑ह॒तीं नोद॑भवत् । द्वा॒द॒शभि॑-र॒क्षरै॒र्-जग॑ती-बृह॒ती-मत्य॑रिच्यत । तस्या॑मे॒तानि॒ द्वाद॑शा॒क्षरा᳚ण्य-प॒च्छिद्या॑दधात् \textbf{ 61} \newline
                  \newline
                                \textbf{ TB 1.5.12.5} \newline
                  ते बृ॑ह॒ती ए॒व भू॒त्वा । बृ॒ह॒तीमुप॒ सम॑श्रयताम् ॥ सो᳚ऽब्रवीत्-प्र॒जाप॑तिः । छन्दाꣳ॑सि॒ रथो॑ मे भवत । यु॒ष्माभि॑-र॒हमे॒त-मद्ध्वा॑न॒मनु॒ संच॑रा॒णीति॑ । तस्य॑ गाय॒त्री च॒ जग॑ती च प॒क्षाव॑भवताम् । उ॒ष्णिक्च॑ त्रि॒ष्टुप्च॒ प्रष्ट्यौ᳚ । अ॒नु॒ष्टुप्च॑ प॒ङ्क्तिश्च॒ धुर्यौ᳚ । बृ॒ह॒त्ये॑वोद्धिर॑भवत् । स ए॒तं छ॑न्दोर॒थमा॒स्थाय॑ ( ) । ए॒तमद्ध्वा॑न॒मनु॒ सम॑चरत् । ए॒तꣳ ह॒ वै छ॑न्दोर॒थमा॒स्थाय॑ । ए॒तमद्ध्वा॑न॒मनु॒ संच॑रति । येनै॒ष ए॒तथ् स॒चंर॑ति । य ए॒वं ॅवि॒द्वान्थ्-सोमे॑न॒ यज॑ते । य उ॑चैनमे॒वं ॅवेद॑ । \textbf{ 62} \newline
                  \newline
                                    (अ॒भ॒व॒न् - वाव सा दे॒वाक्ष॑रा बृह॒ - त्य॑दधा॒द् - द्वाद॑शा॒क्षरा᳚ण्यप॒च्छिद्या॑दधा - दा॒स्थाय॒ षट्च॑) \textbf{(A12)} \newline \newline
                \textbf{PrapAtaka Korvai with starting  words of 1 tO 12 anuvAkams :-} \newline
        (अ॒ग्नेः कृत्ति॑का॒ - यत् पुण्यं॑ - दे॒वस्य॑ सवि॒तुर् - ब्र॑ह्मवा॒दिनः॒ क - त्यृ॒तमे॒व - दे॒वा वा - आयु॑षः प्रा॒ण - मिन्द्रो॑ दधी॒चो -दे॑वासु॒राः स प्र॒जाप॑तिः॒ - स स॑मु॒द्रो - ये वै च॒त्वार॒ - स्तस्यावा॑चो॒ द्वाद॑श) \newline

        \textbf{korvai with starting words of 1, 11, 21 series of dasinis :-} \newline
        (अ॒ग्नेः कृत्ति॑का - देवगृ॒हा - ऋ॒तमे॒व - वै᳚श्वदे॒वेन॒ - ते तद॑न्त॒ - तं प॑ञ्चद॒शेन॒ - ते बृ॑ह॒ती ए॒व द्विष॑ष्टिः) \newline

        \textbf{first and last  word of 5th prapAtakam :-} \newline
        (अ॒ग्नेः कृत्ति॑का॒ - य उ ॑चैनमे॒वं ॅवेद॑) \newline 

       

        ॥ हरिः॑ ॐ ॥
॥ कृष्ण यजुर्वेदीय तैत्तिरीय ब्राह्मणे प्रथमाष्टके पञ्चमः प्रपाठकः समाप्तः ।

APPENDIX FOR 1.5.1.5
1.5.1.5 “पू॒र्णा-प॒श्चाद्{1}”, “यत्ते॑ दे॒वा अद॑धुः{2}” 
पू॒र्णा प॒श्चादु॒त पू॒र्णा पु॒रस्ता॒दुन्म॑ध्य॒तः पौ᳚र्णमा॒सी जि॑गाय । 
तस्या᳚न् दे॒वा अधि॑ सं॒ॅवस॑न्त उत्त॒मे नाक॑ इ॒ह मा॑दयन्तां ॥ 

यत्ते॑ दे॒वा अद॑धु र्भाग॒धेय॒ममा॑वास्ये सं॒ॅवस॑न्तो महि॒त्वा । 
सानो॑ य॒ज्ञ्ं पि॑पृहि विश्ववारे र॒यिं नो॑ धेहि सुभगे सु॒वीरं᳚ ॥
(Appearing in TS 3.5.1.1)
=================== \newline
        \pagebreak
        
        
        
     \addcontentsline{toc}{section}{ 1.6     प्रथमाष्टके षष्ठः प्रपाठकः - राजसूयानुब्राह्मणं}
     \markright{ 1.6     प्रथमाष्टके षष्ठः प्रपाठकः - राजसूयानुब्राह्मणं \hfill https://www.vedavms.in \hfill}
     \section*{ 1.6     प्रथमाष्टके षष्ठः प्रपाठकः - राजसूयानुब्राह्मणं }
                \textbf{ 1.6.1     अनुवाकं   1 - अनुमत्याद्या इष्टयः} \newline
                                \textbf{ TB 1.6.1.1} \newline
                  अनु॑मत्यै पुरो॒डाश॑-म॒ष्टाक॑पालं॒ निर्व॑पति । ये प्र॒त्यञ्चः॒ शम्या॑या अव॒शीय॑न्ते । तन्नैर्.॑ऋ॒त-मेक॑कपालम् । इ॒यं ॅवा अनु॑मतिः । इ॒यं निर्.ऋ॑तिः । नै॒र्.॒ऋ॒तेन॒ पूर्वे॑ण॒ प्रच॑रति । पा॒प्मान॑मे॒व निर्.ऋ॑तिं॒ पूर्वां᳚ नि॒रव॑दयते । एक॑ कपालो भवति । ए॒क॒धैव निर्.ऋ॑तिं नि॒रव॑दयते । यदहु॑त्वा॒ गार्.ह॑पत्य ई॒युः \textbf{ 1} \newline
                  \newline
                                \textbf{ TB 1.6.1.2} \newline
                  रु॒द्रो भू॒त्वाऽग्निर॑नू॒त्थाय॑ । अ॒द्ध्व॒र्युं च॒ यज॑मानं च हन्यात् । वीहि॒ स्वाहा ऽऽहु॑तिं जुषा॒ण इत्या॑ह । आहु॑त्यै॒वैनꣳ॑ शमयति । नार्ति॒मार्च्छ॑-त्यद्ध्व॒र्युर्न यज॑मानः । ए॒को॒ल्मु॒केन॑ यन्ति । तद्धि निर्.ऋ॑त्यै भाग॒धेय᳚म् । इ॒मां दिशं॑ ॅयन्ति । ए॒षा वै निर्.ऋ॑त्यै॒ दिक् । स्वाया॑मे॒व दि॒शि निर्.ऋ॑तिं नि॒रव॑दयते \textbf{ 2} \newline
                  \newline
                                \textbf{ TB 1.6.1.3} \newline
                  स्वकृ॑त॒ इरि॑णे जुहोति प्रद॒रे वा᳚ । ए॒तद्वै निर्.ऋ॑त्या आ॒यत॑नम् । स्व ए॒वायत॑ने॒ निर्.ऋ॑तिं नि॒रव॑दयते । ए॒ष ते॑ निर्.ऋते भा॒ग इत्या॑ह । निर्दि॑शत्ये॒वैना᳚म् । भूते॑ ह॒विष्म॑त्य॒सीत्या॑ह । भूति॑मे॒वोपाव॑र्तते । मु॒ञ्चेममꣳह॑स॒ इत्या॑ह । अꣳह॑स ए॒वैनं॑ मुञ्चति । अ॒ङ्गु॒ष्ठाभ्यां᳚ जुहोति \textbf{ 3} \newline
                  \newline
                                \textbf{ TB 1.6.1.4} \newline
                  अ॒न्त॒त ए॒व निर्.ऋ॑तिं नि॒रव॑दयते । कृ॒ष्णं ॅवासः॑ कृ॒ष्णतू॑षं॒ दक्षि॑णा । ए॒तद्-वै निर्.ऋ॑त्यै रू॒पम् । रू॒पेणै॒व निर्.ऋ॑तिं नि॒रव॑दयते । अप्र॑तीक्ष॒माय॑न्ति । निर्.ऋ॑त्या अ॒न्तर्.हि॑त्यै । स्वाहा॒ नमो॒ य इ॒दं च॒कारेति॒ पुन॒रेत्य॒ गार्.ह॑पत्ये जुहोति । आहु॑त्यै॒व न॑म॒स्यन्तो॒ गार्.ह॑पत्य-मु॒पाव॑र्तन्ते । आ॒नु॒म॒तेन॒ प्रच॑रति । इ॒यं ॅवा अनु॑मतिः \textbf{ 4} \newline
                  \newline
                                \textbf{ TB 1.6.1.5} \newline
                  इ॒यमे॒वास्मै॑ रा॒ज्यमनु॑मन्यते । धे॒नुर्-दक्षि॑णा । इ॒मामे॒व धे॒नुं कु॑रुते । आ॒दि॒त्यं च॒रुं निर्व॑पति । उ॒भयी᳚ष्वे॒व प्र॒जास्व॒भिषि॑च्यते । दैवी॑षु च॒ मानु॑षीषु च । वरो॒ दक्षि॑णा । वरो॒ हि रा॒ज्यꣳ समृ॑द्ध्यै । आ॒ग्ना॒वै॒ष्ण॒व-मेका॑दशकपालं॒ निर्व॑पति । अ॒ग्निः सर्वा॑ दे॒वताः᳚ \textbf{ 5} \newline
                  \newline
                                \textbf{ TB 1.6.1.6} \newline
                  विष्णु॑र्य॒ज्ञ्ः । दे॒वता᳚श्चै॒व य॒ज्ञ्ं चाव॑ रुन्धे । वा॒म॒नो व॒ही दक्षि॑णा । यद्-व॒ही । तेना᳚ग्ने॒यः । यद्-वा॑म॒नः । तेन॑ वैष्ण॒वः समृ॑द्ध्यै । अ॒ग्नी॒षो॒मीय॒-मेका॑दशकपालं॒ निर्व॑पति । अ॒ग्नीषोमा᳚भ्यां॒ ॅवा इन्द्रो॑ वृ॒त्रम॑ह॒न्निति॑ । यद॑ग्नीषो॒मीय॒-मेका॑दशकपालं नि॒र्वप॑ति \textbf{ 6} \newline
                  \newline
                                \textbf{ TB 1.6.1.7} \newline
                  वार्त्र॑घ्नमे॒व विजि॑त्यै । हिर॑ण्यं॒ दक्षि॑णा॒ समृ॑द्ध्यै । इन्द्रो॑ वृ॒त्रꣳ ह॒त्वा । दे॒वता॑भिश्चेन्द्रि॒येण॑ च॒ व्या᳚र्द्ध्यत । स ए॒तमै᳚न्द्रा॒ग्न-मेका॑दशकपाल-मपश्यत् । तन्निर॑वपत् । तेन॒ वै स दे॒वता᳚श्चेन्द्रि॒यं चावा॑रुन्ध । यदै᳚न्द्रा॒ग्न-मेका॑दशकपालं नि॒र्वप॑ति । दे॒वता᳚श्चै॒व तेने᳚न्द्रि॒यं च॒ यज॑मा॒नोऽव॑ रुन्धे । ऋ॒ष॒भो व॒ही दक्षि॑णा \textbf{ 7} \newline
                  \newline
                                \textbf{ TB 1.6.1.8} \newline
                  यद्-व॒ही । तेना᳚ग्ने॒यः । यदृ॑ष॒भः । तेनै॒न्द्रः समृ॑द्ध्यै । आ॒ग्ने॒यम॒ष्टाक॑पालं॒ निर्व॑पति । ऐ॒न्द्रं दधि॑ । यदा᳚ग्ने॒यो भव॑ति । अ॒ग्निर्वै य॑ज्ञ्मु॒खम् । य॒ज्ञ्॒मु॒खमे॒वर्द्धिं॑ पु॒रास्ता᳚द्धत्ते । यदै॒न्द्रं दधि॑ \textbf{ 8} \newline
                  \newline
                                \textbf{ TB 1.6.1.9} \newline
                  इ॒न्द्रि॒यमे॒वाव॑ रुन्धे । ऋ॒ष॒भो व॒ही दक्षि॑णा । यद्व॒ही । तेना᳚ग्ने॒यः । यदृ॑ष॒भः । तेनै॒न्द्रः समृ॑द्ध्यै । याव॑ती॒र्वै प्र॒जा ओष॑धीना॒-महु॑ताना॒-माश्ञन्न्॑ । ताः परा॑ऽभवन्न् । आ॒ग्र॒य॒णं भ॑वति हु॒ताद्या॑य । यज॑मान॒स्याप॑राभावाय \textbf{ 9} \newline
                  \newline
                                \textbf{ TB 1.6.1.10} \newline
                  दे॒वा वा ओष॑धीष्वा॒जिम॑युः । ता इ॑न्द्रा॒ग्नी उद॑जयताम् । तावे॒तमै᳚न्द्रा॒ग्नं द्वाद॑शकपालं॒ निर॑वृणाताम् । यदै᳚न्द्रा॒ग्नो भव॒त्युज्जि॑त्यै । द्वाद॑शकपालो भवति । द्वाद॑श॒ मासाः᳚ सम्ॅवथ्स॒रः । स॒म्ॅव॒थ्स॒रेणै॒वास्मा॒ अन्न॒मव॑रुन्धे । वै॒श्व॒दे॒वश्च॒रुर् भ॑वति । वै॒श्व॒दे॒वं ॅवा अन्न᳚म् । अन्न॑मे॒वास्मै᳚ स्वदयति \textbf{ 10} \newline
                  \newline
                                \textbf{ TB 1.6.1.11} \newline
                  प्र॒थ॒म॒जो व॒थ्सो दक्षि॑णा॒ समृ॑द्ध्यै । सौ॒म्यꣳ श्या॑मा॒कं च॒रुं निर्व॑पति । सोमो॒ वा अ॑कृष्टप॒च्यस्य॒ राजा᳚ । अ॒कृ॒ष्ट॒प॒च्यमे॒वास्मै᳚ स्वदयति । वासो॒ दक्षि॑णा । सौ॒म्यꣳहि दे॒वत॑या॒ वासः॒ समृ॑द्ध्यै । सर॑स्वत्यै च॒रुं निर्व॑पति । सर॑स्वते च॒रुम् । मि॒थु॒नमे॒वाव॑ रुन्धे । मि॒थु॒नौ गावौ॒ दक्षि॑णा॒ समृ॑द्ध्यै ( ) । एति॒ वा ए॒ष य॑ज्ञ्मु॒खादृद्ध्याः᳚ । यो᳚ऽग्नेर्दे॒वता॑या॒ एति॑ । अ॒ष्टावे॒तानि॑ ह॒वीꣳषि॑ भवन्ति । अ॒ष्टाक्ष॑रा गाय॒त्री । गा॒य॒त्रो᳚ऽग्निः । तेनै॒व य॑ज्ञ्मु॒खादृद्ध्या॑ अ॒ग्नेर्दे॒वता॑यै॒ नैति॑ । \textbf{ 11} \newline
                  \newline
                                    (ई॒युर् - नि॒रव॑दयते - ऽङ्गु॒ष्ठाभ्यां᳚ जुहो॒ - त्यनु॑मतिर् - दे॒वता॑ - नि॒र्वप॑ति - व॒ही दक्षि॑णा॒ - यदै॒न्द्रं द - ध्यप॑राभावाय - स्वदयति॒ - गावौ॒ दक्षि॑णा॒ समृ॑द्ध्यै॒ षट्च॑) \textbf{(A1)} \newline \newline
                \textbf{ 1.6.2     अनुवाकं   2 - चातुर्मास्ये वैश्वदेवहवींषि} \newline
                                \textbf{ TB 1.6.2.1} \newline
                  वै॒श्व॒दे॒वेन॒ वै प्र॒जाप॑तिः प्र॒जा अ॑सृजत । ताः सृ॒ष्टा न प्राजा॑यन्त । सो᳚ऽग्निर॑कामयत । अ॒हमि॒माः प्रज॑नयेय॒मिति॑ । स प्र॒जाप॑तये॒ शुच॑मदधात् । सो॑ऽशोचत्-प्र॒जामि॒च्छमा॑नः । तस्मा॒द्यं च॑ प्र॒जा भु॒नक्ति॒ यं च॒ न । तावु॒भौ शो॑चतः प्र॒जामि॒च्छमा॑नौ । तास्व॒ग्निमप्य॑ सृजत् । ता अ॒ग्निरद्ध्यै᳚त् \textbf{ 12} \newline
                  \newline
                                \textbf{ TB 1.6.2.2} \newline
                  सोमो॒ रेतो॑ऽदधात् । स॒वि॒ता प्राज॑नयत् । सर॑स्वती॒ वाच॑मदधात् । पू॒षा ऽपो॑षयत् । ते वा ए॒ते त्रिः स॑म्ॅवथ्स॒रस्य॒ प्रयु॑ज्यन्ते । ये दे॒वाः पुष्टि॑पतयः । स॒म्ॅव॒थ्स॒रो वै प्र॒जाप॑तिः । स॒म्ॅव॒थ्स॒रेणै॒वास्मै᳚ प्र॒जाः प्राज॑नयत् । ताः प्र॒जा जा॒ता म॒रुतो᳚ घ्नन्न् । अ॒स्मानपि॒ न प्रायु॑क्ष॒तेति॑ \textbf{ 13} \newline
                  \newline
                                \textbf{ TB 1.6.2.3} \newline
                  स ए॒तं प्र॒जाप॑तिर्मारु॒तꣳ स॒प्तक॑पाल-मपश्यत् । तं निर॑वपत् । ततो॒ वै प्र॒जाभ्यो॑कल्पत । यन्मा॑रु॒तो नि॑रु॒प्यते᳚ । य॒ज्ञ्स्य॒ क्लृप्त्यै᳚ । प्र॒जाना॒-मघा॑ताय । स॒प्तक॑पालो भवति । स॒प्तग॑णा॒ वै म॒रुतः॑ । ग॒ण॒श ए॒वास्मै॒ विशं॑ कल्पयति । स प्र॒जाप॑ति-रशोचत् \textbf{ 14} \newline
                  \newline
                                \textbf{ TB 1.6.2.4} \newline
                  याः पूर्वाः᳚ प्र॒जा असृ॑क्षि । म॒रुत॒स्ता अ॑वधिषुः । क॒थमप॑राः सृजे॒येति॑ । तस्य॒ शुष्म॑ आ॒ण्डं भू॒तं निर॑वर्तत । तद्व्युद॑हरत् । तद॑पोषयत् । तत् प्राजा॑यत । आ॒ण्डस्य॒ वा ए॒तद् रू॒पम् । यदा॒मिक्षा᳚ । यद्व्यु॒द्धर॑ति \textbf{ 15} \newline
                  \newline
                                \textbf{ TB 1.6.2.5} \newline
                  प्र॒जा ए॒व तद्-यज॑मानः पोषयति । वै॒श्व॒दे॒व्या॑मिक्षा॑ भवति । वै॒श्व॒दे॒व्यो॑ वै प्र॒जाः । प्र॒जा ए॒वास्मै॒ प्रज॑नयति । वाजि॑न॒मान॑यति । प्र॒जास्वे॒व प्रजा॑तासु॒ रेतो॑ दधाति । द्या॒वा॒पृ॒थि॒व्य॑ एक॑कपालो भवति । प्र॒जा ए॒व प्रजा॑ता॒ द्यावा॑पृथि॒वीभ्या॑-मुभ॒यतः॒ परि॑ गृह्णाति । दे॒वा॒सु॒राः सम्ॅय॑त्ता आसन्न् । सा᳚ऽग्निर॑ब्रवीत् \textbf{ 16} \newline
                  \newline
                                \textbf{ TB 1.6.2.6} \newline
                  मामग्रे॑ यजत । मया॒ मुखे॒नासु॑रां जेष्य॒थेति॑ । मां द्वि॒तीय॒मिति॒ सोमो᳚ऽब्रवीत् । मया॒ राज्ञा॑ जेष्य॒थेति॑ । मां तृ॒तीय॒मिति॑ सवि॒ता । मया॒ प्रसू॑ता जेष्य॒थेति॑ । मां च॑तु॒र्थीमिति॒ सर॑स्वती । इ॒न्द्रि॒यं ॅवो॒ऽहं धा᳚स्या॒मीति॑ । मां प॑ञ्च॒ममिति॑ पू॒षा । मया᳚ प्रति॒ष्ठया॑ जेष्य॒थेति॑ \textbf{ 17} \newline
                  \newline
                                \textbf{ TB 1.6.2.7} \newline
                  ते᳚ऽग्निना॒ मुखे॒नासु॑रानजयन्न् । सोमे॑न॒ राज्ञा᳚ । स॒वि॒त्रा प्रसू॑ताः । सर॑स्वतीन्द्रि॒य-म॑दधात् । पू॒षा प्र॑ति॒ष्ठा ऽऽसी᳚त् । ततो॒ वै दे॒वा व्य॑जयन्त । यदे॒तानि॑ ह॒वीꣳषि॑ निरु॒प्यन्ते॒ विजि॑त्यै । नोत्त॑रवे॒दिमुप॑- वपति । प॒शवो॒ वा उ॑त्तरवे॒दिः । अजा॑ता इव॒ ह्ये॑तर्.हि॑ प॒शवः॑ ( ) । \textbf{ 18} \newline
                  \newline
                                    (ऐ॒द् - इत्य॑ - शोचद् - व्यु॒द्धर॑ - त्यब्रवीत् - प्रति॒ष्ठया॑ जेष्य॒थे ॒ त्ये॒तर.हि॑ प॒शवः॑) \textbf{(A2)} \newline \newline
                \textbf{ 1.6.3     अनुवाकं   3 - वैश्वदेवपर्गतानि विश्वेषाङ्गानि} \newline
                                \textbf{ TB 1.6.3.1} \newline
                  त्रि॒वृद्-ब॒र्॒.हिर्-भ॑वति । मा॒ता पि॒ता पु॒त्रः । तदे॒व तन्-मि॑थु॒नम् । उल्बं॒ गर्भो॑ ज॒रायु॑ । तदे॒व तन् मि॑थु॒नम् । त्रे॒धा ब॒र्॒.हिः संन॑द्धं भवति । त्रय॑ इ॒मे लो॒काः । ए॒ष्वे॑व लो॒केषु॒ प्रति॑ तिष्ठति । ए॒क॒धा पुनः॒ संन॑द्धं भवति । एक॑ इव॒ ह्य॑यं ॅलो॒कः । \textbf{ 19} \newline
                  \newline
                                \textbf{ TB 1.6.3.2} \newline
                  अ॒स्मिन्ने॒व तेन॑ लो॒के प्रति॑ तिष्ठति । प्र॒सुवो॑ भवन्ति । प्र॒थ॒म॒जामे॒व पुष्टि॒मव॑ रुन्धे । प्र॒थ॒म॒जो व॒थ्सो दक्षि॑णा॒ समृ॑द्ध्यै । पृ॒ष॒दा॒ज्यं गृ॑ह्णाति । प॒शवो॒ वै पृ॑षदा॒ज्यम् । प॒शूने॒वाव॑ रुन्धे । प॒ञ्च॒गृ॒ही॒तं भ॑वति । पाङ्क्ता॒ हि प॒शवः॑ । ब॒हु॒रू॒पं भ॑वति \textbf{ 20} \newline
                  \newline
                                \textbf{ TB 1.6.3.3} \newline
                  ब॒हु॒रू॒पा हि प॒शवः॒ समृ॑द्ध्यै । अ॒ग्निं म॑न्थन्ति । अ॒ग्निमु॑खा॒ वै प्र॒जाप॑तिः प्र॒जा अ॑सृजत । यद॒ग्निं मन्थ॑न्ति । अ॒ग्निमु॑खा ए॒व तत् प्र॒जा यज॑मानः सृजते । नव॑ प्रया॒जा इ॑ज्यन्ते । नवा॑नूया॒जाः । अ॒ष्टौ ह॒वीꣳषि॑ । द्वावा॑घा॒रौ । द्वावाज्य॑भागौ \textbf{ 21} \newline
                  \newline
                                \textbf{ TB 1.6.3.4} \newline
                  त्रिꣳ॒॒शथ् संप॑द्यन्ते । त्रिꣳ॒॒शद॑क्षरा वि॒राट् । अन्नं॑ ॅवि॒राट् । वि॒राजै॒वान्नाद्य॒मव॑ रुन्धे । यज॑मानो॒ वा एक॑कपालः । तेज॒ आज्य᳚म् । यदेक॑कपाल॒ आज्य॑मा॒नय॑ति । यज॑मानमे॒व तेज॑सा॒ सम॑र्द्धयति । यज॑मानो॒ वा एक॑कपालः । प॒शव॒ आज्य᳚म् \textbf{ 22} \newline
                  \newline
                                \textbf{ TB 1.6.3.5} \newline
                  यदेक॑कपाल॒ आज्य॑मा॒नय॑ति । यज॑मानमे॒व प॒शुभिः॒ सम॑र्द्धयति । यदल्प॑मा॒नये᳚त् । अल्पा॑ एनं प॒शवो॑ भु॒ञ्जन्त॒ उप॑तिष्ठेरन्न् । यद्-ब॒ह्वा॑नये᳚त् । ब॒हव॑ एनं प॒शवो भु॑ञ्जन्त॒ उप॑तिष्ठेरन्न् । ब॒ह्वा॑नीया॒विः पृ॑ष्ठं कुर्यात् । ब॒हव॑ ए॒वैनं॑ प॒शवो॑ भु॒ञ्जन्त॒ उप॑तिष्ठन्ते । यज॑मानो॒ वा एक॑कपालः । यदेक॑कपालस्याव॒द्येत् \textbf{ 23} \newline
                  \newline
                                \textbf{ TB 1.6.3.6} \newline
                  यज॑मान॒स्याव॑द्येत् । उद्वा॒ माद्ये॒द्-यज॑मानः । प्र वा॑ मीयेत । स॒कृदे॒व हो॑त॒व्यः॑ । स॒कृदि॑व॒ हि सु॑व॒र्गो लो॒कः । हु॒त्वाऽभि जु॑होति । यज॑मानमे॒व सु॑व॒र्गं ॅलो॒कं ग॑मयि॒त्वा । तेज॑सा॒ सम॑र्द्धयति । यज॑मानो॒ वा एक॑कपालः । सु॒व॒र्गो लो॒क आ॑हव॒नीयः॑ \textbf{ 24} \newline
                  \newline
                                \textbf{ TB 1.6.3.7} \newline
                  यदेक॑कपाल-माहव॒नीये॑ जु॒होति॑ । यज॑मानमे॒व सु॑व॒र्गं ॅलो॒कं ग॑मयति । यद्धस्ते॑न जुहु॒यात् । सु॒व॒र्गा-ल्लो॒काद्-यज॑मान॒-मव॑विद्ध्येत् । स्रु॒चा जु॑होति । सु॒व॒र्गस्य॑ लो॒कस्य॒ सम॑ष्ट्यै । यत् प्राङ्पद्ये॑त । दे॒व॒लो॒कम॒भि ज॑येत् । यद्-द॑क्षि॒णा पि॑तृलो॒कम् । यत् प्र॒त्यक् \textbf{ 25} \newline
                  \newline
                                \textbf{ TB 1.6.3.8} \newline
                  रक्षाꣳ॑सि य॒ज्ञ्ꣳ ह॑न्युः । यदुदङ्ङ्॑ । म॒नु॒ष्य॒लो॒क-म॒भिज॑येत् । प्रति॑ष्ठितो होत॒व्यः॑ । एक॑कपालं॒ ॅवै प्र॑ति॒तिष्ठ॑न्तं॒ द्यावा॑पृथि॒वी अनु॒ प्रति॑तिष्ठतः । द्यावा॑पृथि॒वी ऋ॒तवः॑ । ऋ॒तून्. य॒ज्ञ्ः । य॒ज्ञ्ं ॅयज॑मानः । यज॑मानं प्र॒जाः । तस्मा॒त्-प्रति॑ष्ठितो होत॒व्यः॑ \textbf{ 26} \newline
                  \newline
                                \textbf{ TB 1.6.3.9} \newline
                  वा॒जिनो॑ यजति । अ॒ग्निर्वा॒युः सूर्यः॑ । ते वै वा॒जिनः॑ । ताने॒व तद्-य॑जति । अथो॒ खल्वा॑हुः । छन्दाꣳ॑सि॒ वै वा॒जिन॒ इति॑ । तान्ये॒व तद्-य॑जति । ऋ॒ख्सा॒मे वा इन्द्र॑स्य॒ हरी॑ सोम॒पानौ᳚ । तयोः᳚ परि॒धय॑ आ॒धान᳚म् । वाजि॑नं भाग॒धेय᳚म् \textbf{ 27} \newline
                  \newline
                                \textbf{ TB 1.6.3.10} \newline
                  यदप्र॑हृत्य परि॒धीञ्जु॑हु॒यात् । अ॒न्तरा॑धानाभ्यां घा॒सं प्रय॑च्छेत् । प्र॒हृत्य॑ परि॒धीञ्जु॑होति । निरा॑धानाभ्यामे॒व घा॒सं प्रय॑च्छति । ब॒र्॒.हिषि॑ विषि॒ञ्चन्वाजि॑न॒-मान॑यति । प्र॒जा वै ब॒र॒.हिः । रेतो॒ वाजि॑नम् । प्र॒जास्वे॒व रेतो॑ दधाति । स॒मु॒प॒हूय॑ भक्षयन्ति । ए॒तथ् सो॑मपीथा॒ ह्ये॑ते ( ) । अथो॑ आ॒त्मन्ने॒व रेतो॑ दधते । यज॑मान उत्त॒मो भ॑क्षयति । प॒शवो॒ वै वाजि॑नम् । यज॑मान ए॒व प॒शून् प्रति॑ष्ठापयन्ति । \textbf{ 28} \newline
                  \newline
                                    (लो॒को - ब॑हुरू॒पं भ॑व॒ - त्याज्य॑भागौ - प॒शव॒ आज्य॑ - मव॒द्ये - दा॑हव॒नीयः॑ - प्र॒त्यक् - तस्मा॒त् प्रति॑ष्ठितो होत॒व्यो॑ - भाग॒धेय॑ - मे॒ते च॒त्वारि॑ च) \textbf{(A3)} \newline \newline
                \textbf{ 1.6.4     अनुवाकं   4 - वरुणप्रघासाः} \newline
                                \textbf{ TB 1.6.4.1} \newline
                  प्र॒जाप॑तिः सवि॒ता भू॒त्वा प्र॒जा अ॑सृजत । ता ए॑न॒मत्य॑मन्यन्त । ता अ॑स्मा॒दपा᳚क्रामन्न् । ता वरु॑णो भू॒त्वा प्र॒जा वरु॑णेनाग्राहयत् । ताः प्र॒जा वरु॑णगृहीताः । प्र॒जाप॑तिं॒ पुन॒रुपा॑धावन्ना॒थ-मि॒च्छमा॑नाः । स ए॒तान्-प्र॒जाप॑तिर्-वरुण प्रघा॒सान॑पश्यत् । तान्निर॑वपत् । तैर्वै स प्र॒जा व॑रुण-पा॒शाद॑मुञ्चत् । यद्-व॑रुण-प्रघा॒सा नि॑रु॒प्यन्ते᳚ \textbf{ 29} \newline
                  \newline
                                \textbf{ TB 1.6.4.2} \newline
                  प्र॒जाना॒मव॑रुणग्राहाय । तासां॒ दक्षि॑णो बा॒हुर् न्य॑क्न॒ आसी᳚त् । स॒व्यः प्रसृ॑तः । स ए॒तां द्वि॒तीयां᳚ दक्षिण॒तो वेदि॒मुद॑हन्न् । ततो॒ वै स प्र॒जानां॒ दक्षि॑णं बा॒हुं प्रासा॑रयत् । यद्-द्वि॒तीयां᳚ दक्षिण॒तो वेदि॑मु॒द्धन्ति॑ । प्र॒जाना॑मे॒व तद्-यज॑मानो॒ दक्षि॑णं बा॒हुं प्रसा॑रयति । तस्मा᳚च्चातुर्मास्यया॒ज्य॑मुष्मि॑न् ॅलो॒क उ॑भ॒याबा॑हुः । य॒ज्ञाभि॑जितꣳ॒॒ ह्य॑स्य । पृ॒थ॒मा॒त्राद्-वेदी॒ अस॑भिंन्ने भवतः \textbf{ 30} \newline
                  \newline
                                \textbf{ TB 1.6.4.3} \newline
                  तस्मा᳚त्-पृथमा॒त्रं ॅव्यꣳसौ᳚ । उत्त॑रस्यां॒ ॅवेद्या॑मुत्तरवे॒दिमुप॑ वपति । प॒शवो॒ वा उ॑त्तरवे॒दिः । प॒शूने॒वाव॑ रुन्धे । अथो॑ यज्ञ्प॒रुषोऽन॑न्तरित्यै । ए॒तद्-ब्रा᳚ह्मणान्ये॒व पञ्च॑ ह॒वीꣳषि॑ । अथै॒ष ऐ᳚न्द्रा॒ग्नो भ॑वति । प्रा॒णा॒पा॒नौ वा ए॒तौ दे॒वाना᳚म् । यदि॑न्द्रा॒ग्नी । यदै᳚न्द्रा॒ग्नो भव॑ति \textbf{ 31} \newline
                  \newline
                                \textbf{ TB 1.6.4.4} \newline
                  प्रा॒णा॒पा॒नावे॒वाव॑ रुन्धे । ओजो॒ बलं॒ ॅवा ए॒तौ दे॒वाना᳚म् । यदि॑न्द्रा॒ग्नी । यदै᳚न्द्रा॒ग्नो भव॑ति । ओजो॒ बल॑मे॒वाव॑ रुन्धे । मा॒रु॒त्या॑मिक्षा॑ भवति । वा॒रु॒ण्या॑मिक्षा᳚ । मे॒षी च॑ मे॒षश्च॑ भवतः । मि॒थु॒ना ए॒व प्र॒जा व॑रुणपा॒शान्-मु॑ञ्चति । लो॒म॒शौ भ॑वतो मेद्ध्य॒त्वाय॑ \textbf{ 32} \newline
                  \newline
                                \textbf{ TB 1.6.4.5} \newline
                  श॒मी॒प॒र्णान्युप॑ वपति । घा॒समे॒वाभ्या॒मपि॑ यच्छति । प्र॒जाप॑तिम॒न्नाद्यं॒ नोपा॑नमत् । स ए॒तेन॑ श॒तेद्ध्मे॑न ह॒विषा॒ ऽन्नाद्य॒म-वा॑रुन्ध । यत् प॑रः श॒तानि॑ शमीप॒र्णानि॒ भव॑न्ति । अ॒न्नाद्य॒स्याव॑-रुद्ध्यै । सौ॒म्यानि॒ वै क॒रीरा॑णि । सौ॒म्या खलु॒ वा आहु॑तिर् दि॒वो वृष्टिं॑ च्यावयति । यत्-क॒रीरा॑णि॒ भव॑न्ति । सौ॒म्ययै॒वाहु॑त्या दि॒वो वृष्टि॒मव॑ रुन्धे ( ) । का॒य एक॑कपालो भवति । प्र॒जानां᳚ क॒त्वांय॑ । प्र॒ति॒पू॒रु॒षं क॑रम्भ पा॒त्राणि॑ भवन्ति । जा॒ता ए॒व प्र॒जा व॑रुणपा॒शान्-मु॑ञ्चति । एक॒-मति॑रिक्तम् । ज॒नि॒ष्यमा॑णा ए॒व प्र॒जा व॑रुणपा॒शान्-मु॑ञ्चति । \textbf{ 33} \newline
                  \newline
                                    (नि॒रु॒प्यन्ते॑- भवतो॒ - भव॑ति - मेद्ध्य॒त्वाय॑ - रुन्धे॒ षट्च॑) \textbf{(A4)} \newline \newline
                \textbf{ 1.6.5     अनुवाकं   5 - तच्छेषः} \newline
                                \textbf{ TB 1.6.5.1} \newline
                  उत्त॑रस्यां॒ ॅवेद्या॑म॒न्यानि॑ ह॒वीꣳषि॑ सादयति । दक्षि॑णायां मारु॒तीम् । अ॒प॒धु॒रमे॒वैना॑ युनक्ति । अथो॒ ओज॑ ए॒वासा॒मव॑हरति । तस्मा॒द्-ब्रह्म॑णश्च क्ष॒त्राच्च॒ विशो᳚ऽन्यतोऽपक्र॒मिणीः᳚ । मा॒रु॒त्या पूर्व॑या॒ प्रच॑रति । अनृ॑तमे॒वाव॑ यजते । वा॒रु॒ण्योत्त॑रया । अ॒न्त॒त ए॒व वरु॑ण॒मव॑-यजते । यदे॒वाद्ध्व॒र्युः क॒रोति॑ \textbf{ 34} \newline
                  \newline
                                \textbf{ TB 1.6.5.2} \newline
                  तत् प्र॑तिप्रस्था॒ता क॑रोति । तस्मा॒द्-यच्छ्रेया᳚न्-क॒रोति॑ । तत् पापी॑यान्-करोति । पत्नीं᳚ ॅवाचयति । मेद्ध्या॑मे॒वैनां᳚ करोति । अथो॒ तप॑ ए॒वैना॒मुप॑ नयति । यज्जा॒रꣳ सन्तं॒ न प्र॑ब्रू॒यात् । प्रि॒यं ज्ञा॒तिꣳ रु॑न्ध्यात् । अ॒सौ मे॑ जा॒र इति॒ निर्दि॑शेत् । नि॒र्दिश्यै॒वैनं॑ ॅवरुणपा॒शेन॑ ग्राहयति \textbf{ 35} \newline
                  \newline
                                \textbf{ TB 1.6.5.3} \newline
                  प्र॒घा॒स्यान्॑. हवामह॒ इति॒ पत्नी॑-मु॒दान॑यति । अह्व॑तै॒वैना᳚म् । यत्-पत्नी॑ पुरोनुवा॒क्या॑मनु ब्रू॒यात् । निर्वी᳚र्यो॒ यज॑मानः स्यात् । यज॑मा॒नो ऽन्वा॑ह । आ॒त्मन्ने॒व वी॒र्यं॑ धत्ते । उ॒भौ या॒ज्याꣳ॑ सवीर्य॒त्वाय॑ । यद्ग्रामे॒ यदर॑ण्य॒ इत्या॑ह । य॒थो॒दि॒तमे॒व वरु॑ण॒मव॑ यजते । य॒ज॒मा॒न॒दे॒व॒त्यो॑ वा आ॑हव॒नीयः॑ \textbf{ 36} \newline
                  \newline
                                \textbf{ TB 1.6.5.4} \newline
                  भ्रा॒तृ॒व्य॒ दे॒व॒त्यो॑ दक्षि॑णः । यदा॑हव॒नीये॑ जुहु॒यात् । यज॑मानं ॅवरुणपा॒शेन॑ ग्राहयेत् । दक्षि॑णे॒ ऽग्नौ जु॑होति । भ्रातृ॑व्यमे॒व व॑रुणपा॒शेन॑ ग्राहयति । शूर्पे॑ण जुहोति । अन्य॑मे॒व वरु॑ण॒मव॑यजते । शी॒र्.॒षन्न॑धि नि॒धाय॑ जुहोति । शी॒र्.॒ष॒त ए॒व वरु॑ण॒मव॑ यजते । प्र॒त्यङ्तिष्ठ॑ञ्जुहोति \textbf{ 37} \newline
                  \newline
                                \textbf{ TB 1.6.5.5} \newline
                  प्र॒त्यङ्ङे॒व वरु॑णपा॒शान्-निर्मु॑च्यते । अक्र॒न्कर्म॑ कर्म॒कृत॒ इत्या॑ह । दे॒वानृ॒णं नि॑रव॒दाय॑ । अ॒नृ॒णा गृ॒हानुप॒-प्रेतेति॒ वावैतदा॑ह । वरु॑ण गृहीतं॒ ॅवा ए॒तद्-य॒ज्ञ्स्य॑ । यद्-यजु॑षा गृही॒तस्या॑ति॒रिच्य॑ते । तुषा᳚श्च निष्का॒सश्च॑ । तुषै᳚श्च निष्का॒सेन॑ चावभृ॒थमवै॑ति । वरु॑ण-गृहीतेनै॒व वरु॑ण॒मव॑यजते । अ॒पो॑ऽवभृ॒थमवै॑ति \textbf{ 38} \newline
                  \newline
                                \textbf{ TB 1.6.5.6} \newline
                  अ॒फ्सु वै वरु॑णः । सा॒क्षादे॒व वरु॑ण॒मव॑ यजते । प्रति॑युतो॒ वरु॑णस्य॒ पाश॒ इत्या॑ह । व॒रु॒ण॒पा॒शादे॒व निर्मु॑च्यते । अप्र॑तीक्ष॒-माय॑न्ति । वरु॑णस्या॒न्तर्.हि॑त्यै । एधो᳚ऽस्येधिषी॒महीत्या॑ह । स॒मिधै॒वाग्निं न॑म॒स्यन्त॑ उ॒पाय॑न्ति । तेजो॑ऽसि॒ तेजो॒ मयि॑ धे॒हीत्या॑ह । तेज॑ ए॒वात्मन्ध॑त्ते ( ) । \textbf{ 39} \newline
                  \newline
                                    (क॒रोति॑ - ग्राहय - त्याहव॒नीय॒ - स्तिष्ठ॑ञ्जुहो - त्य॒पो॑ऽवभृ॒थमवै॑ति - धत्ते) \textbf{(A5)} \newline \newline
                \textbf{ 1.6.6     अनुवाकं   6 - साकमेधाः} \newline
                                \textbf{ TB 1.6.6.1} \newline
                  दे॒वा॒सु॒राः सम्ॅय॑त्ता आसन्न् । सो᳚ऽग्निर॑ब्रवीत् । ममे॒य-मनी॑कवती त॒नूः । तां प्री॑णीत । अथासु॑रान॒भि भ॑विष्य॒थेति॑ । ते दे॒वा अ॒ग्नयेऽनी॑कवते पुरो॒डाश॑म॒ष्टाक॑पालं॒ निर॑वपन्न् । सो᳚ऽग्निरनी॑कवा॒न्थ् स्वेन॑ भाग॒धेये॑न प्री॒तः । च॒तु॒र्द्धा ऽनी॑का-न्यजनयत । ततो॑ दे॒वा अभ॑वन्न् । परा ऽसु॑राः \textbf{ 40} \newline
                  \newline
                                \textbf{ TB 1.6.6.2} \newline
                  यद॒ग्नयेऽनी॑कवते पुरो॒डाश॑म॒ष्टाक॑पालं नि॒र्वप॑ति । अ॒ग्निमे॒वानी॑कवन्तꣳ॒॒ स्वेन॑ भाग॒धेये॑न प्रीणाति । सो᳚ऽग्निरनी॑कवा॒न्थ् स्वेन॑ भाग॒धेये॑न प्री॒तः । च॒तु॒र्द्धा ऽनी॑कानि जनयते । अ॒सौ वा आ॑दि॒त्यो᳚ऽग्नि-रनी॑कवान् । तस्य॑ र॒श्मयोऽनी॑कानि । सा॒कꣳ सूर्ये॑णोद्य॒ता निर्व॑पति । सा॒क्षादे॒वास्मा॒ अनी॑कानि जनयति । तेऽसु॑राः॒ परा॑जिता॒ यन्तः॑ । द्यावा॑पृथि॒वी उपा᳚श्रयन्न् \textbf{ 41} \newline
                  \newline
                                \textbf{ TB 1.6.6.3} \newline
                  ते दे॒वा म॒रुद्भ्यः॑ सान्तप॒नेभ्य॑श्च॒रुं निर॑वपन्न् । तां द्यावा॑पृथि॒वीभ्या॑-मे॒वोभ॒यतः॒ सम॑तपन्न् । यन्म॒रुद्भ्यः॑ सान्तप॒नेभ्य॑श्च॒रुं नि॒र्वप॑ति । द्यावा॑पृथि॒वीभ्या॑मे॒व तदु॑भ॒यतो॒ यज॑मानो॒ भ्रातृ॑व्या॒न्थ् संत॑पति । म॒द्ध्यन्दि॑ने॒ निर्व॑पति । तर्.हि॒ हि तेऽक्ष्णि॑ष्ठं॒ तप॑ति । च॒रुर्भ॑वति । स॒र्वत॑ ए॒वैना॒न्थ् संत॑पति । ते दे॒वाः श्वो॑ विज॒यिनः॒ सन्तः॑ । सर्वा॑सां दु॒ग्धे गृ॑हमे॒धीयं॑ च॒रुं निर॑वपन्न् \textbf{ 42} \newline
                  \newline
                                \textbf{ TB 1.6.6.4} \newline
                  आशि॑ता ए॒वाद्योप॑वसाम । कस्य॒ वाऽहे॒दम् । कस्य॑ वा॒ श्वो भ॑वि॒तेति॑ । स शृ॒तो॑ऽभवत् । तस्याहु॑तस्य॒ नाश्ञन्न्॑ । न हि दे॒वा अहु॑तस्या॒श्ञन्ति॑ । ते᳚ऽब्रुवन्न् । कस्मा॑ इ॒मꣳ हो᳚ष्याम॒ इति॑ । म॒रुद्भ्यो॑ गृहमे॒धिभ्य॒ इत्य॑ब्रुवन्न् । तं म॒रुद्भ्यो॑ गृहमे॒धिभ्यो॑ऽजुहवुः \textbf{ 43} \newline
                  \newline
                                \textbf{ TB 1.6.6.5} \newline
                  ततो॑ दे॒वा अभ॑वन्न् । पराऽसु॑राः । यस्यै॒वं ॅवि॒दुषो॑ म॒रुद्भ्यो॑ गृहमे॒धिभ्यो॑ गृ॒हे जुह्व॑ति । भव॑त्या॒त्मना᳚ । परा᳚ऽस्य॒ भ्रातृ॑व्यो भवति । यद्वै य॒ज्ञ्स्य॑ पाक॒त्रा क्रि॒यते᳚ । प॒श॒व्यं॑ तत् । पा॒क॒त्रा वा ए॒तत्क्रि॑यते । यन्नेद्ध्माब॒र्॒.हिर्-भव॑ति । न सा॑मिधे॒नी-र॒न्वाह॑ \textbf{ 44} \newline
                  \newline
                                \textbf{ TB 1.6.6.6} \newline
                  न प्र॑या॒जा इ॒ज्यन्ते᳚ । नानू॑या॒जाः । य ए॒वं ॅवेद॑ । प॒शु॒मान् भ॑वति । आज्य॑भागौ यजति । य॒ज्ञ्स्यै॒व चक्षु॑षी॒ नान्तरे॑ति । म॒रुतो॑ गृहमे॒धिनो॑ यजति । भा॒ग॒धेये॑-नै॒वैना॒न्थ्-सम॑र्द्धयति । अ॒ग्निꣳ स्वि॑ष्ट॒कृतं॑ ॅयजति॒ प्रति॑ष्ठित्यै । इडा᳚न्तो भवति ( ) । प॒शवो॒ वा इडा᳚ । प॒शुष्वे॒वोपरि॑ष्टा॒त् प्रति॑ तिष्ठति । \textbf{ 45} \newline
                  \newline
                                    (असु॑रा - अश्रयन् - गृहमे॒धीयं॑ च॒रुं निर॑वपन् - नजुहवु - र॒न्वा - हेडा᳚न्तो भवति॒ द्वे च॑) \textbf{(A6)} \newline \newline
                \textbf{ 1.6.7     अनुवाकं   7 - तच्छेषः} \newline
                                \textbf{ TB 1.6.7.1} \newline
                  यत्पत्नी॑ गृहमे॒धीय॑-स्याश्ञी॒यात् । गृ॒ह॒मे॒द्ध्ये॑व स्या᳚त् । वि त्व॑स्य य॒ज्ञ् ऋ॑ध्येत । यन्नाश्ञी॒यात् । अगृ॑हमेधी स्यात् । नास्य॑ य॒ज्ञो व्यृ॑द्ध्येत । प्रति॑वेशं पचेयुः । तस्या᳚श्ञीयात् । गृ॒ह॒मे॒द्ध्ये॑व भ॑वति । नास्य॑ य॒ज्ञो व्यृ॑द्ध्यते \textbf{ 46} \newline
                  \newline
                                \textbf{ TB 1.6.7.2} \newline
                  ते दे॒वा गृ॑हमे॒धीये॑ने॒ष्ट्वा । आशि॑ता अभवन्न् । आञ्ज॑ता॒भ्य॑ञ्जत । अनु॑ व॒थ्सा-न॑वासयन्न् । तेभ्योऽसु॑राः॒ क्षुधं॒ प्राहि॑ण्वन्न् । सा दे॒वेषु॑ लो॒कमवि॑त्त्वा । असु॑रा॒न्-पुन॑रगच्छत् । गृ॒ह॒मे॒धीये॑ने॒ष्ट्वा । आशि॑ता भवन्ति । आञ्ज॑ते॒ऽभ्य॑ञ्जते \textbf{ 47} \newline
                  \newline
                                \textbf{ TB 1.6.7.3} \newline
                  अनु॑ व॒थ्सान्. वा॑सयन्ति । भ्रातृ॑व्यायै॒व तद्-यज॑मानः॒ क्षुधं॒ प्रहि॑णोति । ते दे॒वा गृ॑हमे॒धीये॑ने॒ष्ट्वा । इन्द्रा॑य निष्का॒सं न्य॑दधुः । अ॒स्माने॒व श्व इन्द्रो॒ निहि॑तभाग उपावर्ति॒तेति॑ । तानिन्द्रो॒ निहि॑तभाग उ॒पाव॑र्तत । गृ॒ह॒मे॒धीये॑ने॒ष्ट्वा । इन्द्रा॑य निष्का॒सं निद॑द्ध्यात् । इन्द्र॑ ए॒वैनं॒ निहि॑तभाग उ॒पाव॑र्तते । गार्.ह॑पत्ये जुहोति \textbf{ 48} \newline
                  \newline
                                \textbf{ TB 1.6.7.4} \newline
                  भा॒ग॒धेये॑ने॒वैनꣳ॒॒ सम॑र्द्धयति । ऋ॒ष॒भमाह्व॑यति । व॒ष॒ट्का॒र ए॒वास्य॒ सः । अथो॑ इन्द्रि॒यमे॒व तद्-वी॒र्यं॑ ॅयज॑मानो॒ भ्रातृ॑व्यस्य वृङ्क्ते । इन्द्रो॑ वृ॒त्रꣳ ह॒त्वा । परां᳚ परा॒वत॑-मगच्छत् । अपा॑राध॒मिति॒ मन्य॑मानः । सो᳚ऽब्रवीत् । क इ॒दं ॅवे॑दिष्य॒तीति॑ । ते᳚ऽब्रुवन् म॒रुतो॒ वरं॑ ॅवृणामहै \textbf{ 49} \newline
                  \newline
                                \textbf{ TB 1.6.7.5} \newline
                  अथ॑ व॒यं ॅवे॑दाम । अ॒स्मभ्य॑मे॒व प्र॑थ॒मꣳ ह॒विर्निरु॑प्याता॒ इति॑ । त ए॑न॒मद्ध्य॑-क्रीडन्न् । तत्क्री॒डिनां᳚ क्रीडि॒त्वम् । यन् म॒रुद्भ्यः॑ क्री॒डिभ्यः॑ प्रथ॒मꣳ ह॒विर्नि॑रु॒प्यते॒ विजि॑त्यै । सा॒कꣳ सूर्ये॑णोद्य॒ता निर्व॑पति । ए॒तस्मि॒न् वै लो॒क इन्द्रो॑ वृ॒त्रम॑ह॒न्थ् समृ॑द्ध्यै । ए॒तद्-ब्रा᳚ह्मणान्ये॒व पञ्च॑ ह॒वीꣳषि॑ । ए॒तद्-ब्रा᳚ह्मण ऐन्द्रा॒ग्नः । अथै॒ष ऐ॒न्द्रश्च॒रुर्-भ॑वति ( ) \textbf{ 50} \newline
                  \newline
                                \textbf{ TB 1.6.7.6} \newline
                  उ॒द्धा॒रं ॅवा ए॒तमिन्द्र॒ उद॑हरत । वृ॒त्रꣳ ह॒त्वा । अ॒न्यासु॑ दे॒वता॒स्वधि॑ । यदे॒ष ऐ॒न्द्र-श्च॒रुर् भव॑ति । उ॒द्धा॒रमे॒व तं ॅयज॑मान॒ उद्ध॑रते । अ॒न्यासु॑ प्र॒जास्वधि॑ । वै॒श्व॒क॒र्म॒ण एक॑कपालो भवति । विश्वा᳚न्ये॒व तेन॒ कर्मा॑णि॒ यज॑मा॒नो ऽव॑रुन्धे । \textbf{ 51} \newline
                  \newline
                                    (ऋ॒द्ध्य॒ते॒ऽ-भ्य॑ञ्जते-जुहोति-वृणामहै-भवत्य॒- +ष्टौ च॑) \textbf{(A7)} \newline \newline
                \textbf{ 1.6.8     अनुवाकं   8 - पितृयज्ञ्ः} \newline
                                \textbf{ TB 1.6.8.1} \newline
                  वै॒श्व॒दे॒वेन॒ वै प्र॒जाप॑तिः प्र॒जा अ॑सृजत । ता व॑रुण-प्रघा॒सैर्-व॑रुणपा॒शाद॑मुञ्चत् । सा॒क॒मे॒धैः प्रत्य॑स्थापयत् । त्र्य॑म्बकै रु॒द्रं नि॒रवा॑दयत । पि॒तृ॒य॒ज्ञेन॑ सुव॒र्गं ॅलो॒कम॑गमयत् । यद्-वै᳚श्वदे॒वेन॒ यज॑ते । प्र॒जा ए॒व तद्-यज॑मानः सृजते । ता व॑रुण-प्रघा॒सैर्-व॑रुणपा॒शान्-मु॑ञ्चति । सा॒क॒मे॒धैः प्रति॑ष्ठापयति । त्र्य॑म्बकैरु॒द्रं नि॒रव॑दयते \textbf{ 52} \newline
                  \newline
                                \textbf{ TB 1.6.8.2} \newline
                  पि॒तृ॒य॒ज्ञेन॑ सुव॒र्गं ॅलो॒कं ग॑मयति । द॒क्षि॒ण॒तः प्रा॑चीनावी॒ती निर्व॑पति । द॒क्षि॒णावृ॒द्धि पि॑तृ॒णाम् । अना॑दृत्य॒ तत् । उ॒त्त॒र॒त ए॒वोप॒वीय॒ निर्व॑पेत् । उ॒भये॒ हि दे॒वाश्च॑ पि॒तर॑श्चे॒ज्यन्ते᳚ । अथो॒ यदे॒व द॑क्षिणा॒र्द्धे॑ऽधि॒ श्रय॑ति । तेन॑ दक्षि॒णावृ॑त् । सोमा॑य पितृ॒मते॑ पुरो॒डाशꣳ॒॒ षट्क॑पालं॒ निर्व॑पति । स॒म्ॅव॒थ्स॒रो वै सोमः॑ पितृ॒मान् \textbf{ 53} \newline
                  \newline
                                \textbf{ TB 1.6.8.3} \newline
                  स॒म्ॅव॒थ्स॒रमे॒व प्री॑णाति । पि॒तृभ्यो॑ बर्.हि॒षद्भ्यो॑ धा॒नाः । मासा॒ वै पि॒तरो॑ बर्.हि॒षदः॑ । मासा॑ने॒व प्री॑णाति । यस्मि॒न् वा ऋ॒तौ पुरु॑षः प्र॒मीय॑ते । सो᳚ऽस्या॒मुष्मि॑न् ॅलो॒के भ॑वति । ब॒हु॒रू॒पा धा॒ना भ॑वन्ति । अ॒हो॒रा॒त्राणा॑-म॒भिजि॑त्यै । पि॒तृभ्यो᳚ ऽग्निष्वा॒त्तेभ्यो॑ म॒न्थम् । अ॒र्द्ध॒मा॒सा वै पि॒तरो᳚ऽग्निष्वा॒त्ताः \textbf{ 54} \newline
                  \newline
                                \textbf{ TB 1.6.8.4} \newline
                  अ॒र्द्ध॒मा॒साने॒व प्री॑णाति । अ॒भि॒वा॒न्या॑यै दु॒ग्धे भ॑वति । सा हि पि॑तृदेव॒त्यं॑ दु॒हे । यत् पू॒र्णम् । तन् म॑नु॒ष्या॑णाम् । उ॒प॒र्य॒र्द्धो दे॒वाना᳚म् । अ॒र्द्धः पि॑तृ॒णाम् । अ॒र्द्ध उप॑मन्थति । अ॒र्द्धो हि पि॑तृ॒णाम् । एक॒योप॑मन्थति \textbf{ 55} \newline
                  \newline
                                \textbf{ TB 1.6.8.5} \newline
                  एका॒ हि पि॑तृ॒णाम् । द॒क्षि॒णोप॑मन्थति । द॒क्षि॒णा वृ॒द्धि पि॑तृ॒णाम् । अना॑र॒भ्योप॑मन्थति । तद्धि पि॒तॄन्-गच्छ॑ति । इ॒मां दिशं॒ ॅवेदि॒मुद्ध॑न्ति । उ॒भये॒ हि दे॒वाश्च॑ पि॒तर॑श्चे॒ज्यन्ते᳚ । चतुः॑ स्रक्तिर्भवति । सर्वा॒ ह्यनु॒ दिशः॑ पि॒तरः॑ । अखा॑ता भवति \textbf{ 56} \newline
                  \newline
                                \textbf{ TB 1.6.8.6} \newline
                  खा॒ता हि दे॒वाना᳚म् । म॒द्ध्य॒तो᳚ ऽग्निराधी॑यते । अ॒न्त॒तो हि दे॒वाना॑-माधी॒यते᳚ । वर्.षी॑यानि॒द्ध्म इ॒द्ध्माद्-भ॑वति॒ व्यावृ॑त्त्यै । परि॑ श्रयति । अ॒न्तर्.हि॑तो॒ हि पि॑तृलो॒को म॑नुष्यलो॒कात् । यत्-परु॑षि दि॒नम् । तद्-दे॒वाना᳚म् । यद॑न्त॒रा । तन्-म॑नु॒ष्या॑णाम् \textbf{ 57} \newline
                  \newline
                                \textbf{ TB 1.6.8.7} \newline
                  यथ् समू॑लम् । तत् पि॑तृ॒णाम् । समू॑लं ब॒र्॒.हिर्-भ॑वति॒ व्यावृ॑त्त्यै । द॒क्षि॒णा स्तृ॑णाति । द॒क्षि॒णा वृ॒द्धि पि॑तृ॒णाम् । त्रिः पर्ये॑ति । तृ॒तीये॒ वा इ॒तो लो॒के पि॒तरः॑ । ताने॒व प्री॑णाति । त्रिः पुनः॒ पर्ये॑ति । षट्थ्संप॑द्यन्ते \textbf{ 58} \newline
                  \newline
                                \textbf{ TB 1.6.8.8} \newline
                  षड्वा ऋ॒तवः॑ । ऋ॒तूने॒व प्री॑णाति । यत् प्र॑स्त॒रं ॅयजु॑षा गृह्णी॒यात् । प्र॒मायु॑को॒ यज॑मानः स्यात् । यन्न गृ॑ह्णी॒यात् । अ॒ना॒य॒त॒नः स्या᳚त् । तू॒ष्णीमे॒व न्य॑स्येत् । न प्र॒मायु॑को॒ भव॑ति । नाना॑यत॒नः । यत्-त्रीन्-प॑रि॒धीन् प॑रिद॒द्ध्यात् \textbf{ 59} \newline
                  \newline
                                \textbf{ TB 1.6.8.9} \newline
                  मृ॒त्युना॒ यज॑मानं॒ परि॑ गृह्णीयात् । यन्न प॑रि-द॒द्ध्यात् । रक्षाꣳ॑सि य॒ज्ञ्ꣳ ह॑न्युः । द्वौ प॑रि॒धी परि॑दधाति । रक्ष॑सा॒-मप॑हत्यै । अथो॑ मृ॒त्योरे॒व यज॑मान॒-मुथ्सृ॑जति । यत् त्रीणि॑ त्रीणि ह॒वीꣳष्यु॑दा॒हरे॑युः । त्रय॑स्त्रय एषाꣳ सा॒कं प्रमी॑येरन्न् । एकै॑क-मनू॒चीना᳚-न्यु॒दाह॑रन्ति । एकै॑क ए॒वैषा॑म॒न्वञ्चः॒ प्रमी॑यते ( ) । क॒शिपु॑ कशिप॒व्या॑य । उ॒प॒बर्.ह॑ण-मुपबर्.ह॒ण्या॑य । आञ्ज॑न-माञ्ज॒न्या॑य । अ॒भ्यञ्ज॑न-मभ्यञ्ज॒न्या॑य । य॒था॒भा॒गमे॒वैना᳚न् प्रीणाति । \textbf{ 60} \newline
                  \newline
                                    (नि॒रव॑दयते - पितृ॒मा - न॑ग्निष्वा॒त्ता - एक॒योप॑ मन्थ॒ - त्यखा॑ता भवति-मनु॒ष्या॑णां - पद्यन्ते - परिद॒द्ध्यान् - मी॑यते॒ पञ्च॑ च) \textbf{(A8)} \newline \newline
                \textbf{ 1.6.9     अनुवाकं   9 - तच्छेषः} \newline
                                \textbf{ TB 1.6.9.1} \newline
                  अ॒ग्नये॑ दे॒वेभ्यः॑ पि॒तृभ्यः॑ समि॒द्ध्यमा॑ना॒यानु॑ब्रू॒हीत्या॑ह । उ॒भये॒ हि दे॒वाश्च॑ पि॒तर॑श्चे॒ज्यन्ते᳚ । एका॒मन्वा॑ह । एका॒ हि पि॑तृ॒णाम् । त्रिरन्वा॑ह । त्रिर्.हि दे॒वाना᳚म् । आ॒घा॒रावाघा॑रयति । य॒ज्ञ्॒ प॒रुषो॒रन॑न्तरित्यै । नार्.षे॒यं ॅवृ॑णीते । न होता॑रम् \textbf{ 61} \newline
                  \newline
                                \textbf{ TB 1.6.9.2} \newline
                  यदा॑र्.षे॒यं ॅवृ॑णी॒त । यद्धोता॑रम् । प्र॒मायु॑को॒ यज॑मानः स्यात् । प्र॒मायु॑को॒ होता᳚ । तस्मा॒न्न वृ॑णीते । यज॑मानस्य॒ होतु॑र्-गोपी॒थाय॑ । अप॑बर्.हिषः प्रया॒जान्.-य॑जति । प्र॒जा वै ब॒र्॒.हिः । प्र॒जा ए॒व मृ॒त्योरुथ्सृ॑जति । आज्य॑भागौ यजति \textbf{ 62} \newline
                  \newline
                                \textbf{ TB 1.6.9.3} \newline
                  य॒ज्ञ्स्यै॒व चक्षु॑षी॒ नान्तरे॑ति । प्रा॒ची॒ना॒वी॒ती सोमं॑ ॅयजति । पि॒तृ॒दे॒व॒त्या॑ हि । ए॒षा ऽऽहु॑तिः । पञ्च॒ कृत्वोऽव॑द्यति । पञ्च॒ ह्ये॑ता दे॒वताः᳚ । द्वे पु॑रोऽनुवा॒क्ये᳚ । या॒ज्या॑ दे॒वता॑ वषट्का॒रः । ता ए॒व प्री॑णाति । सन्त॑त॒मव॑ द्यति \textbf{ 63} \newline
                  \newline
                                \textbf{ TB 1.6.9.4} \newline
                  ऋ॒तू॒नाꣳ संत॑त्यै । प्रैवैभ्यः॒ पूर्व॑या पुरोऽनुवा॒क्य॑या ऽऽह । प्रण॑यति द्वि॒तीय॑या । ग॒मय॑ति या॒ज्य॑या । तृ॒तीये॒ वा इ॒तो लो॒के पि॒तरः॑ । अह्न॑ ए॒वैना॒न् पूर्व॑या पुरोऽनुवा॒क्य॑या॒ ऽत्यान॑यति । रात्रि॑यै द्वि॒तीय॑या । ऐवैनान्॑. या॒ज्य॑या गमयति । द॒क्षि॒ण॒तो॑ऽव॒दाय॑ । उद॒ङ्ङति॑ क्रामति॒ व्यावृ॑त्त्यै \textbf{ 64} \newline
                  \newline
                                \textbf{ TB 1.6.9.5} \newline
                  आ स्व॒धेत्या-श्रा॑वयति । अस्तु॑ स्व॒धेति॑ प्र॒त्याश्रा॑वयति । स्व॒धा नम॒ इति॒ वष॑ट्करोति । स्व॒धा॒का॒रो हि पि॑तृ॒णाम् । सोम॒मग्रे॑ यजति । सोम॑ प्रयाजा॒ हि पि॒तरः॑ । सोमं॑ पितृ॒मन्तं॑ ॅयजति । स॒म्ॅव॒थ्स॒रो वै सोमः॑ पितृ॒मान् । स॒म्ॅव॒थ्स॒रमे॒व तद्-य॑जति । पि॒तॄन्-ब॑र्.हि॒षदो॑ यजति \textbf{ 65} \newline
                  \newline
                                \textbf{ TB 1.6.9.6} \newline
                  ये वै यज्वा॑नः । ते पि॒तरो॑ बर्.हि॒षदः॑ । ताने॒व तद्-य॑जति । पि॒तॄन॑ग्निष्वा॒त्तान्. य॑जति । ये वा अय॑ज्वानो गृहमे॒धिनः॑ । ते पि॒तरो᳚ऽग्निष्वा॒त्ताः । ताने॒व तद्-य॑जति । अ॒ग्निं क॑व्य॒वाह॑नं ॅयजति । य ए॒व पि॑तृ॒णाम॒ग्निः । तमे॒व तद्-य॑जति \textbf{ 66} \newline
                  \newline
                                \textbf{ TB 1.6.9.7} \newline
                  अथो॒ यथा॒ऽग्निꣳ स्वि॑ष्ट॒कृतं॒ ॅयज॑ति । ता॒दृगे॒व तत् । ए॒तत्ते॑ तत॒ ये च॒ त्वामन्विति॑ ति॒सृषु॑ स्र॒क्तीषु॒ निद॑धाति । तस्मा॒दा तृ॒तीया॒त् पुरु॑षा॒न्नाम॒ न गृ॑ह्णन्ति । ए॒ताव॑न्तो॒ हीज्यन्ते᳚ । अत्र॑ पितरो यथाभा॒गं म॑न्दद्ध्व॒मित्या॑ह । ह्लीका॒ हि पि॒तरः॑ । उद॑ञ्चो॒ निष्क्रा॑मन्ति । ए॒षा वै म॑नु॒ष्या॑णां॒ दिक् । स्वामे॒व तद्-दिश॒मनु॒ निष्क्रा॑मन्ति \textbf{ 67} \newline
                  \newline
                                \textbf{ TB 1.6.9.8} \newline
                  आ॒ह॒व॒नीय॒-मुप॑तिष्ठन्ते । न्ये॑वास्मै॒ तद्ध्नु॑वते । यथ्स॒त्या॑हव॒नीये᳚ । अथा॒न्यत्र॒ चर॑न्ति । आतमि॑तो॒रुप॑तिष्ठन्ते । अ॒ग्निमे॒वोप॑द्र॒ष्टारं॑ कृ॒त्वा । पि॒तॄन्-नि॒रव॑दयन्ते । अन्तं॒ ॅवा ए॒ते प्रा॒णानां᳚ गच्छन्ति । य आतमि॑तोरुप॒तिष्ठ॑न्ते । सु॒स॒न्दृशं॑ त्वा व॒यमित्या॑ह \textbf{ 68} \newline
                  \newline
                                \textbf{ TB 1.6.9.9} \newline
                  प्रा॒णो वै सु॑स॒न्दृक् । प्रा॒णमे॒वात्मन्-द॑धते । योजा॒ न्वि॑न्द्र ते॒ हरी॒ इत्या॑ह । प्रा॒णमे॒व पुन॑रयुक्त । अक्ष॒न्नमी॑मदन्त॒ हीति॒ गार्.ह॑पत्य॒-मुप॑तिष्ठन्ते । अक्ष॒न्नमी॑मद॒न्ताथ॒ त्वोप॑तिष्ठामह॒ इति॒ वावैतदा॑ह । अमी॑मदन्त पि॒तरः॑ सो॒म्या इत्य॒भि प्रप॑द्यन्ते । अमी॑मदन्त पि॒तरोऽथ॑ त्वा॒ऽभि प्रप॑द्यामह॒ इति॒ वावैतदा॑ह । अ॒पः परि॑षिञ्चति । मा॒र्जय॑त्ये॒वैनान्॑ \textbf{ 69} \newline
                  \newline
                                \textbf{ TB 1.6.9.10} \newline
                  अथो॑ त॒र्पय॑त्ये॒व । तृप्य॑ति प्र॒जया॑ प॒शुभिः॑ । य ए॒वं ॅवेद॑ । अप॑ बर्.हिषावनूया॒जौ य॑जति । प्र॒जा वै ब॒र्॒.हिः । प्र॒जा ए॒व मृ॒त्योरुथ्सृ॑जति । च॒तुरः॑ प्रया॒जान्. य॑जति । द्वाव॑नूया॒जौ । षट्थ्संप॑द्यन्ते । षड्वा ऋ॒तवः॑ ( ) \textbf{ 70} \newline
                  \newline
                                \textbf{ TB 1.6.9.11} \newline
                  ऋ॒तूने॒व प्री॑णाति । न पत्न्यन्वा᳚स्ते । न सम्ॅया॑जयन्ति । यत्पत्न्य॒न्वासी॑त । यथ्स॑म्ॅया॒जये॑युः । प्र॒मायु॑का स्यात् । तस्मा॒न्नान्वा᳚स्ते । न सम्ॅया॑जयन्ति । पत्नि॑यै गोपी॒थाय॑ । \textbf{ 71} \newline
                  \newline
                                    (होता॑र॒ - माज्य॑भागौ यजति॒ - सन्त॑त॒मव॑द्यति॒ - व्यावृ॑त्त्यै - बर्.हि॒षदो॑ यजति॒ - तमे॒व तद् य॑ज॒- त्यनु॒ निष्क्रा॑मन्त्या - है - नान् - ऋ॒तवो॒ - +नव॑ च) \textbf{(A9)} \newline \newline
                \textbf{ 1.6.10    अनुवाकं   10 - त्र्यम्बकहवींषि} \newline
                                \textbf{ TB 1.6.10.1} \newline
                  प्र॒ति॒पू॒रु॒षमेक॑कपाला॒न् निर्व॑पति । जा॒ता ए॒व प्र॒जा रु॒द्रान्नि॒रव॑दयते । एक॒मति॑रिक्तम् । ज॒नि॒ष्यमा॑णा ए॒व प्र॒जा रु॒द्रान्नि॒रव॑दयते । एक॑कपाला भवन्ति । ए॒क॒धैव रु॒द्रं नि॒रव॑दयते । नाभिघा॑रयति । यद॑भिघा॒रये᳚त् । अ॒न्त॒र॒व॒चा॒रिणꣳ॑ रु॒द्रं कु॑र्यात् । ए॒को॒ल्मु॒केन॑ यन्ति \textbf{ 72} \newline
                  \newline
                                \textbf{ TB 1.6.10.2} \newline
                  तद्धि रु॒द्रस्य॑ भाग॒धेय᳚म् । इ॒मां दिशं॑ ॅयन्ति । ए॒षा वै रु॒द्रस्य॒ दिक् । स्वाया॑मे॒व दि॒शि रु॒द्रं नि॒रव॑दयते । रु॒द्रो वा अ॑प॒शुका॑या॒ आहु॑त्यै॒ नाति॑ष्ठत । अ॒सौ ते॑ प॒शुरिति॒ निर्दि॑शे॒द्यं द्वि॒ष्यात् । यमे॒व द्वेष्टि॑ । तम॑स्मै प॒शुं निर्दि॑शति । यदि॒ न द्वि॒ष्यात् । आ॒खुस्ते॑ प॒शुरिति॑ ब्रूयात् \textbf{ 73} \newline
                  \newline
                                \textbf{ TB 1.6.10.3} \newline
                  न ग्रा॒म्यान् प॒शून्. हि॒नस्ति॑ । नार॒ण्यान् । च॒तु॒ष्प॒थे जु॑होति । ए॒ष वा अ॑ग्नी॒नां पड्बी॑शो॒ नाम॑ । अ॒ग्नि॒वत्ये॒व जु॑होति । म॒द्ध्य॒मेन॑ प॒र्णेन॑ जुहोति । स्रुग्घ्ये॑षा । अथो॒ खलु॑ । अ॒न्त॒मेनै॒व हो॑त॒व्य᳚म् । अ॒न्त॒त ए॒व रु॒द्रं नि॒रव॑दयते \textbf{ 74} \newline
                  \newline
                                \textbf{ TB 1.6.10.4} \newline
                  ए॒ष ते॑ रुद्र भा॒गः स॒ह स्वस्राऽम्बि॑क॒येत्या॑ह । श॒रद्वा अ॒स्याम्बि॑का॒ स्वसा᳚ । तया॒ वा ए॒ष हि॑नस्ति । यꣳ हि॒नस्ति॑ । तयै॒वैनꣳ॑ स॒ह श॑मयति । भे॒ष॒जं गव॒ इत्या॑ह । याव॑न्त ए॒व ग्रा॒म्याः प॒शवः॑ । तेभ्यो॑ भेष॒जं क॑रोति । अवा᳚म्ब रु॒द्रम॑दिम॒हीत्या॑ह । आ॒शिष॑मे॒वैतामाशा᳚स्ते \textbf{ 75} \newline
                  \newline
                                \textbf{ TB 1.6.10.5} \newline
                  त्र्य॑म्बकं ॅयजामह॒ इत्या॑ह । मृ॒त्योर् मु॑क्षीय॒ मा ऽमृता॒दिति॒ वावैतदा॑ह । उत्कि॑रन्ति । भग॑स्य लीफ्सन्ते । मूते॑ कृ॒त्वाऽऽस॑जन्ति । यथा॒ जनं॑ ॅय॒ते॑ऽव॒सं क॒रोति॑ । ता॒दृगे॒वतत् । ए॒ष ते॑ रुद्र भा॒ग इत्या॑ह नि॒रव॑त्त्यै । अप्र॑तीक्ष॒माय॑न्ति । अ॒पः परि॑षिञ्चति ( ) । रु॒द्रस्या॒न्तर्.हि॑त्यै । प्र वा ए॒ते᳚ऽस्मा-ल्लो॒काच्च्य॑वन्ते । ये त्र्य॑म्बकै॒श्चर॑न्ति । आ॒दि॒त्यं च॒रुं पुन॒रेत्य॒ निर्व॑पति । इ॒यं ॅवा अदि॑तिः । अ॒स्यामे॒व प्रति॑ तिष्ठन्ति । \textbf{ 76} \newline
                  \newline
                                    (य॒न्ति॒ - ब्रू॒या॒न् - नि॒रव॑दयते - शास्ते - सिञ्चति॒ षट्च॑) \textbf{(A10)} \newline \newline
                \textbf{PrapAtaka Korvai with starting  words of 1 tO 10 anuvAkams :-} \newline
        (अनु॑मत्यै - वैश्वदे॒वेन॒ ताः सृ॒ष्टा - स्त्रि॒वृत् - प्र॒जाप॑तिः सवि॒ - तोत्त॑रस्यां - देवासु॒राः सो᳚ऽग्निर् - यत् पत्नी॑ -वैश्वदे॒वेन॒ ता व॑रुणप्रघा॒सै - र॒ग्नये॑ दे॒वेभ्यः॑ - प्रतिपूरु॒षं दश॑) \newline

        \textbf{korvai with starting words of 1, 11, 21 series of dasinis :-} \newline
        (अनु॑मत्यै - प्रथम॒जो व॒थ्सो - ब॑हुरू॒पा हि प॒शव॒ - स्तस्मा᳚त् पृथमा॒त्रं - ॅयद॒ग्नयेऽनी॑कवत - उद्धा॒रं ॅवा - अ॒ग्नये॑ दे॒वेभ्य॑ - ऋ॒तूने॒व षट्थ्स॑प्ततिः) \newline

        \textbf{first and last  word of 6th prapAtakam :-} \newline
        (अनु॑मत्यै॒ - प्रति॑ तिष्ठन्ति) \newline 

       

        ॥ हरिः॑ ॐ ॥
॥ कृष्ण यजुर्वेदीय तैत्तिरीय ब्राह्मणे प्रथमाष्टके षष्ठः प्रपाठकः समाप्तः ॥
========================== \newline
        \pagebreak
        
        
        
     \addcontentsline{toc}{section}{ 1.7     प्रथमाष्टके सप्तमः प्रपाठकः - राजसूयानुब्राह्मणं}
     \markright{ 1.7     प्रथमाष्टके सप्तमः प्रपाठकः - राजसूयानुब्राह्मणं \hfill https://www.vedavms.in \hfill}
     \section*{ 1.7     प्रथमाष्टके सप्तमः प्रपाठकः - राजसूयानुब्राह्मणं }
                \textbf{ 1.7.1     अनुवाकं   1 - शुनासीरीयेन्द्रतुरीयपञ्चावत्तीयापामार्गहोमाः} \newline
                                \textbf{ TB 1.7.1.1} \newline
                  ए॒तद्-ब्रा᳚ह्मणान्ये॒व पञ्च॑ ह॒वीꣳषि॑ । अथेन्द्रा॑य॒ शुना॒सीरा॑य पुरो॒डाशं॒ द्वाद॑शकपालं॒ निर्व॑पति । स॒म्ॅव॒थ्स॒रो वा इन्द्रा॒ शुना॒सीरः॑ । स॒म्ॅव॒थ्स॒रेणै॒वास्मा॒ अन्न॒मव॑ रुन्धे । वा॒य॒व्यं॑ पयो॑ भवति । वा॒युर्वै वृष्ट्यै᳚ प्रदापयि॒ता । स ए॒वास्मै॒ वृष्टिं॒ प्रदा॑पयति । सौ॒र्य॑ एक॑कपालो भवति । सूर्ये॑ण॒ वा अ॒मुष्मि॑ॅल्लो॒के वृष्टि॑र्द्धृ॒ता । स ए॒वास्मै॒ वृष्टिं॒ नि य॑च्छति \textbf{ 1} \newline
                  \newline
                                \textbf{ TB 1.7.1.2} \newline
                  द्वा॒द॒श॒ग॒वꣳ सीरं॒ दक्षि॑णा॒ समृ॑द्ध्यै । दे॒वा॒सु॒राः सम्ॅय॑त्ता आसन्न् । ते दे॒वा अ॒ग्निम॑ब्रुवन्न् । त्वया॑ वी॒रेणासु॑रान॒-भिभ॑वा॒मेति॑ । सो᳚ऽब्रवीत् । त्रे॒धाऽहमा॒त्मानं॒ ॅविक॑रिष्य॒ इति॑ । स त्रे॒धा ऽऽत्मानं॒ ॅव्य॑कुरुत । अ॒ग्निं तृती॑यम् । रु॒द्रं तृती॑यम् । वरु॑णं॒ तृती॑यम् \textbf{ 2} \newline
                  \newline
                                \textbf{ TB 1.7.1.3} \newline
                  सो᳚ऽब्रवीत् । क इ॒दं तु॒रीय॒मिति॑ । अ॒हमितीन्द्रो᳚ऽब्रवीत् । सं तु सृ॑जावहा॒ इति॑ । तौ सम॑सृजेताम् । स इन्द्र॑स्तु॒रीय॑-मभवत् । यदिन्द्र॑-स्तु॒रीय॒-मभ॑वत् । तदि॑न्द्र-तुरी॒यस्ये᳚न्द्र-तुरीय॒त्वम् । ततो॒ वै दे॒वा व्य॑जयन्त । यदि॑न्द्रतुरी॒यं नि॑रु॒प्यते॒ विजि॑त्यै \textbf{ 3} \newline
                  \newline
                                \textbf{ TB 1.7.1.4} \newline
                  व॒हिनी॑ धे॒नुर्-दक्षि॑णा । यद्-व॒हिनी᳚ । तेना᳚ग्ने॒यी । यद्-गौः । तेन॑ रौ॒द्री । यद्-धे॒नुः । तेनै॒न्द्री । यथ्स्त्री स॒ती दा॒न्ता । तेन॑ वारु॒णी समृ॑द्ध्यै । प्र॒जाप॑तिर्-य॒ज्ञ्म॑सृजत \textbf{ 4} \newline
                  \newline
                                \textbf{ TB 1.7.1.5} \newline
                  तꣳ सृ॒ष्टꣳ रक्षाꣳ॑स्यजिघाꣳसन्न् । स ए॒ताः प्र॒जाप॑ति-रा॒त्मनो॑ दे॒वता॒ निर॑मिमीत । ताभि॒र्वै स दि॒ग्भ्यो रक्षाꣳ॑सि॒ प्राणु॑दत । यत् प॑ञ्चाव॒त्तीयं॑ जु॒होति॑ । दि॒ग्भ्य ए॒व तद्-यज॑मानो॒ रक्षाꣳ॑सि॒ प्रणु॑दते । समू॑ढꣳ॒॒ रक्षः॒ संद॑ग्धꣳ॒॒ रक्ष॒ इत्या॑ह । रक्षाꣳ॑स्ये॒व संद॑हति । अ॒ग्नये॑ रक्षो॒घ्ने स्वाहेत्या॑ह । दे॒वता᳚भ्य ए॒व वि॑जिग्या॒नाभ्यो॑ भाग॒धेयं॑ करोति । प्र॒ष्टि॒वा॒ही रथो॒ दक्षि॑णा॒ समृ॑द्ध्यै \textbf{ 5} \newline
                  \newline
                                \textbf{ TB 1.7.1.6} \newline
                  इन्द्रो॑ वृ॒त्रꣳ ह॒त्वा । असु॑रान् परा॒भाव्य॑ । नमु॑चिमासु॒रं नाल॑भत । तꣳ श॒च्या॑ऽगृह्णात् । तौ सम॑लभेताम् । सो᳚ऽस्मा-द॒भिशु॑नतरोऽभवत् ।सो᳚ऽब्रवीत् । स॒धांꣳ संद॑धावहै । अथ॒ त्वाऽव॑ स्रक्ष्यामि । न मा॒ शुष्के॑ण॒ नार्द्रेण॑ हनः \textbf{ 6} \newline
                  \newline
                                \textbf{ TB 1.7.1.7} \newline
                  न दिवा॒ न नक्त॒मिति॑ । स ए॒तम॒पां फेन॑मसिञ्चत् । न वा ए॒ष शुष्को॒ नार्द्रो व्यु॑ष्टा ऽऽसीत् । अनु॑दितः॒ सूर्यः॑ । न वा ए॒तद्-दिवा॒ न नक्त᳚म् । तस्यै॒तस्मि॑न् ॅलो॒के । अ॒पां फेने॑न॒ शिर॒ उद॑वर्तयत् । तदे॑न॒मन्व॑वर्तत । मित्र॑द्रु॒गिति॑ \textbf{ 7} \newline
                  \newline
                                \textbf{ TB 1.7.1.8} \newline
                  स ए॒तान॑पामा॒र्गान॑जनयत् । तान॑जुहोत् । तैर्वै स रक्षाꣳ॒॒स्यपा॑हत । यद॑पामार्ग हो॒मो भव॑ति । रक्ष॑सा॒-मप॑हत्यै । ए॒को॒ल् मु॒केन॑ यन्ति । तद्धि रक्ष॑सां भाग॒धेय᳚म् । इ॒मां दिशं॑ ॅयन्ति । ए॒षा वै रक्ष॑सां॒ दिक् । स्वाया॑मे॒व दि॒शि रक्षाꣳ॑सि हन्ति \textbf{ 8} \newline
                  \newline
                                \textbf{ TB 1.7.1.9} \newline
                  स्वकृ॑त॒ इरि॑णे जुहोति प्रद॒रे वा᳚ । ए॒तद् वै रक्ष॑सामा॒यत॑नम् । स्व ए॒वायत॑ने॒ रक्षाꣳ॑सि हन्ति । प॒र्ण॒मये॑न स्रु॒वेण॑ जुहोति । ब्रह्म॒ वै प॒र्णः । ब्रह्म॑णै॒व रक्षाꣳ॑सि हन्ति । दे॒वस्य॑ त्वा सवि॒तुः प्र॑स॒व इत्या॑ह । स॒वि॒तृप्र॑सूत ए॒व रक्षाꣳ॑सि हन्ति । ह॒तꣳ रक्षो ऽव॑धिष्म॒ रक्ष॒ इत्या॑ह । रक्ष॑साꣳ॒॒ स्तृत्यै᳚ ( ) । यद्वस्ते॒ तद्-दक्षि॑णा नि॒रव॑त्त्यै । अप्र॑तीक्ष॒मा य॑न्ति । रक्ष॑सा-म॒न्तर्.हि॑त्यै । \textbf{ 9} \newline
                  \newline
                                    (य॒च्छ॒ति॒ - वरु॑णं॒ तृती॑यं॒ - ॅविजि॑त्या - असृजत॒ - समृ॑द्ध्यै - हनो॒ - मित्र॑द्रु॒गिति॑ - हन्ति॒ - स्तृत्यै॒ त्रीणि॑ च) \textbf{(A1)} \newline \newline
                \textbf{ 1.7.2     अनुवाकं   2 - देविकावहवींषि} \newline
                                \textbf{ TB 1.7.2.1} \newline
                  धा॒त्रे पु॑रो॒डाशं॒ द्वाद॑शकपालं॒ निर्व॑पति । स॒म्ॅव॒थ्स॒रो वै धा॒ता । स॒म्ॅव॒थ्स॒रेणै॒वास्मै᳚ प्र॒जाः प्रज॑नयति । अन्वे॒वास्मा॒ अनु॑मतिर्मन्यते । रा॒ते रा॒का । प्र सि॑नीवा॒ली ज॑नयति । प्र॒जास्वे॒व प्रजा॑तासु कु॒ह्वा॑ वाचं॑ दधाति । मि॒थु॒नौ गावौ॒ दक्षि॑णा॒ समृ॑द्ध्यै । आ॒ग्ना॒वै॒ष्ण॒व-मेका॑दशकपालं॒ निर्व॑पति । ऐ॒न्द्रा॒वै॒ष्ण॒व-मेका॑दशकपालम् \textbf{ 10} \newline
                  \newline
                                \textbf{ TB 1.7.2.2} \newline
                  वै॒ष्ण॒वं त्रि॑कपा॒लम् । वी॒र्यं॑ ॅवा अ॒ग्निः । वी॒र्य॑मिन्द्रः॑ । वी॒र्यं॑ ॅविष्णुः॑ । प्र॒जा ए॒व प्रजा॑ता वी॒र्ये᳚ प्रति॑ष्ठापयति । तस्मा᳚त् प्र॒जा वी॒र्या॑वतीः । वा॒म॒न ऋ॑ष॒भो व॒ही दक्षि॑णा । यद्व॒ही । तेना᳚ग्ने॒यः । यदृ॑ष॒भः \textbf{ 11} \newline
                  \newline
                                \textbf{ TB 1.7.2.3} \newline
                  तेनै॒न्द्रः । यद्वा॑म॒नः । तेन॑ वैष्ण॒वः समृ॑द्ध्यै । अ॒ग्नी॒षो॒मीय॒-मेका॑दशकपालं॒ निर्व॑पति । इ॒न्द्रा॒सो॒मीय॒-मेका॑दशकपालम् । सौ॒म्यं च॒रुम् । सोमो॒ वै रे॑तो॒धाः । अ॒ग्निः प्र॒जानां᳚ प्रजनयि॒ता । वृ॒द्धाना॒मिन्द्रः॑ प्रदापयि॒ता । सोम॑ ए॒वास्मै॒ रेतो॒ दधा॑ति \textbf{ 12} \newline
                  \newline
                                \textbf{ TB 1.7.2.4} \newline
                  अ॒ग्निः प्र॒जां प्रज॑नयति । वृ॒द्धामिन्द्रः॒ प्रय॑च्छति । ब॒भ्रुर्-दक्षि॑णा॒ समृ॑द्ध्यै । सो॒मा॒पौ॒ष्णं च॒रुं निर्व॑पति । ऐ॒न्द्रा॒पौ॒ष्णं च॒रुम् । सोमो॒ वै रे॑तो॒धाः । पू॒षा प॑शू॒नां प्र॑जनयि॒ता । वृ॒द्धाना॒मिन्द्रः॑ प्रदापयि॒ता । सोम॑ ए॒वास्मै॒ रेतो॒ दधा॑ति । पू॒षा प॒शून् प्रज॑नयति \textbf{ 13} \newline
                  \newline
                                \textbf{ TB 1.7.2.5} \newline
                  वृ॒द्धानिन्द्रः॒ प्रय॑च्छति । पौ॒ष्णश्च॒रुर्-भ॑वति । इ॒यं ॅवै पू॒षा । अ॒स्यामे॒व प्रति॑ तिष्ठति । श्या॒मो दक्षि॑णा॒ समृ॑द्ध्यै । ब॒हु वै पुरु॑षोऽमे॒द्ध्य-मुप॑गच्छति । वै॒श्वा॒न॒रं द्वाद॑शकपालं॒ निर्व॑पति । स॒म्ॅव॒थ्स॒रो वा अ॒ग्निर्-वै᳚श्वान॒रः । स॒म्ॅव॒थ्स॒रेणै॒वैनꣳ॑ स्वदयति । हिर॑ण्यं॒ दक्षि॑णा \textbf{ 14} \newline
                  \newline
                                \textbf{ TB 1.7.2.6} \newline
                  प॒वित्रं॒ ॅवै हिर॑ण्यम् । पु॒नात्ये॒वैन᳚म् । ब॒हु वै रा॑ज॒न्यो ऽनृ॑तं करोति । उप॑ जा॒म्यै हर॑ते । जि॒नाति॑ ब्राह्म॒णम् । वद॒त्यनृ॑तम् । अनृ॑ते॒ खलु॒ वै क्रि॒यमा॑णे॒ वरु॑णो गृह्णाति । वा॒रु॒णं ॅय॑व॒मयं॑ च॒रुं निर्व॑पति । व॒रु॒ण॒पा॒शादे॒वैनं॑ मुञ्चति । अश्वो॒ दक्षि॑णा ( ) । वा॒रु॒णो हि दे॒वत॒याऽश्वः॒ समृ॑द्ध्यै । \textbf{ 15} \newline
                  \newline
                                    (ऐ॒न्द्रा॒वै॒ष्णा॒वमेका॑दशकपालं॒-ॅयदृ॑ष॒भो- दधा॑ति-पू॒षा प॒शून् प्रज॑नयति॒-हिर॑ण्यं॒ दक्षि॑णा॒-दक्षि॒णैकं॑ च) \textbf{(A2)} \newline \newline
                \textbf{ 1.7.3     अनुवाकं   3 - रत्निनां हवींषि} \newline
                                \textbf{ TB 1.7.3.1} \newline
                  र॒त्निना॑मे॒तानि॑ ह॒वीꣳषि॑ भवन्ति । ए॒ते वै रा॒ष्ट्रस्य॑ प्रदा॒तारः॑ । ए॒ते॑ऽपादा॒तारः॑ । य ए॒व रा॒ष्ट्रस्य॑ प्रदा॒तारः॑ । ये॑ऽपादा॒तारः॑ । त ए॒वास्मै॑ रा॒ष्ट्रं प्रय॑च्छन्ति । रा॒ष्ट्रमे॒व भ॑वति । यथ् स॑मा॒हृत्य॑ नि॒र्वपे᳚त् । अर॑त्निनः स्युः । य॒था॒य॒थं निर्व॑पति रत्नि॒त्वाय॑ \textbf{ 16} \newline
                  \newline
                                \textbf{ TB 1.7.3.2} \newline
                  यथ् स॒द्यो नि॒र्वपे᳚त् । याव॑ती॒मेके॑न ह॒विषा॒ऽऽशिष॑मव रु॒न्धे । ताव॑ती॒मव॑ रुन्धीत । अ॒न्व॒हं निर्व॑पति । भूय॑सीमे॒वाशिष॒मव॑ रुन्धे । भूय॑सो यज्ञ्क्र॒तूनुपै॑ति । बा॒र्.॒ह॒स्प॒त्यं च॒रुं निर्व॑पति ब्र॒ह्मणो॑ गृ॒हे । मु॒ख॒त ए॒वास्मै॒ ब्रह्म॒ सꣳश्य॑ति । अथो॒ ब्रह्म॑न्ने॒व क्ष॒त्र-म॒न्वार॑म्भयति । शि॒ति॒पृ॒ष्ठो दक्षि॑णा॒ समृ॑द्ध्यै \textbf{ 17} \newline
                  \newline
                                \textbf{ TB 1.7.3.3} \newline
                  ऐ॒न्द्र-मेका॑दशकपालꣳ राज॒न्य॑स्य गृ॒हे । इ॒न्द्रि॒यमे॒वाव॑ रुन्धे । ऋ॒ष॒भो दक्षि॑णा॒ समृ॑द्ध्यै । आ॒दि॒त्यं च॒रुं महि॑ष्यै गृ॒हे । इ॒यं ॅवा अदि॑तिः । अ॒स्यामे॒व प्रति॑तिष्ठति । धे॒नुर्-दक्षि॑णा॒ समृ॑द्ध्यै । भगा॑य च॒रुं ॅवा॒वाता॑यै गृ॒हे । भग॑मे॒वास्मि॑न् दधाति । विचि॑त्तगर्भा पष्ठौ॒ही दक्षि॑णा॒ समृ॑द्ध्यै \textbf{ 18} \newline
                  \newline
                                \textbf{ TB 1.7.3.4} \newline
                  नै॒र्.॒ऋ॒तं च॒रुं प॑रिवृ॒क्त्यै॑ गृ॒हे कृ॒ष्णानां᳚ ॅव्रीही॒णां न॒खनि॑र्भिन्नम् । पा॒प्मान॑मे॒व निर्.ऋ॑तिं नि॒रव॑दयते । कृ॒ष्णा कू॒टा दक्षि॑णा॒ समृ॑द्ध्यै । आ॒ग्ने॒य-म॒ष्टाक॑पालꣳ सेना॒न्यो॑ गृ॒हे । सेना॑मे॒वास्य॒ सꣳश्य॑ति । हिर॑ण्यं॒ दक्षि॑णा॒ समृ॑द्ध्यै । वा॒रु॒णं दश॑कपालꣳ सू॒तस्य॑ गृ॒हे । व॒रु॒ण॒स॒वमे॒वाव॑-रुन्धे । म॒हानि॑रष्टो॒ दक्षि॑णा॒ समृ॑द्ध्यै । मा॒रु॒तꣳ स॒प्तक॑पालं ग्राम॒ण्यो॑ गृ॒हे \textbf{ 19} \newline
                  \newline
                                \textbf{ TB 1.7.3.5} \newline
                  अन्नं॒ ॅवै म॒रुतः॑ । अन्न॑मे॒वाव॑-रुन्धे । पृश्ञि॒र्-दक्षि॑णा॒ समृ॑द्ध्यै । सा॒वि॒त्रं द्वाद॑शकपालं क्ष॒त्तुर्गृ॒हे प्रसू᳚त्यै । उ॒प॒द्ध्व॒स्तो दक्षि॑णा॒ समृ॑द्ध्यै । आ॒श्वि॒नं द्वि॑कपा॒लꣳ स॑ग्रंही॒तुर्गृ॒हे । अ॒श्विनौ॒ वै दे॒वानां᳚ भि॒षजौ᳚ । ताभ्या॑मे॒वास्मै॑ भेष॒जं क॑रोति । स॒वा॒त्यौ॑ दक्षि॑णा॒ समृ॑द्ध्यै । पौ॒ष्णं च॒रुं भा॑गदु॒घस्य॑ गृ॒हे \textbf{ 20} \newline
                  \newline
                                \textbf{ TB 1.7.3.6} \newline
                  अन्नं॒ ॅवै पू॒षा । अन्न॑मे॒वाव॑ रुन्धे । श्या॒मो दक्षि॑णा॒ समृ॑द्ध्यै । रौ॒द्रं गा॑वीधु॒कं च॒रुम॑क्षावा॒पस्य॑ गृ॒हे । अ॒न्त॒त ए॒व रु॒द्रं नि॒रव॑दयते । श॒बल॒ उद्वा॑रो॒ दक्षि॑णा॒ समृ॑द्ध्यै । द्वाद॑शै॒तानि॑ ह॒वीꣳषि॑ भवन्ति । द्वाद॑श॒ मासाः᳚ सम्ॅवथ्स॒रः । स॒म्ॅव॒थ्स॒रेणै॒वास्मै॑ रा॒ष्ट्रमव॑-रुन्धे । रा॒ष्ट्रमे॒व भ॑वति \textbf{ 21} \newline
                  \newline
                                \textbf{ TB 1.7.3.7} \newline
                  यन्न प्र॑ति नि॒र्वपे᳚त् । र॒त्निन॑ आ॒शिषोऽव॑रुन्धीरन्न् । प्रति॒ निर्व॑पति । इन्द्रा॑य सु॒त्राम्णे॑ पुरो॒डाश॒-मेका॑दशकपालम् । इन्द्रा॑याꣳहो॒मुचे᳚ । आ॒शिष॑ ए॒वाव॑रुन्धे । अ॒यं नो॒ राजा॑ वृत्र॒हा राजा॑ भू॒त्वा वृ॒त्रं ॅव॑द्ध्या॒दित्या॑ह । आ॒शिष॑मे॒वैतामाशा᳚स्ते । मै॒त्रा॒-बा॒र्.॒ह॒स्प॒त्यं भ॑वति । श्वे॒तायै᳚ श्वे॒तव॑थ्सायै दु॒ग्धे \textbf{ 22} \newline
                  \newline
                                \textbf{ TB 1.7.3.8} \newline
                  बा॒र्.॒ह॒स्प॒त्ये मै॒त्रमपि॑ दधाति । ब्रह्म॑ चै॒वास्मै᳚ क्ष॒त्रं च॑ स॒मीची॑ दधाति । अथो॒ ब्रह्म॑न्ने॒व क्ष॒त्रं प्रति॑ष्ठापयति । बा॒र्.॒ह॒स्प॒त्येन॒ पूर्वे॑ण॒ प्रच॑रति । मु॒ख॒त ए॒वास्मै॒ ब्रह्म॒ सꣳश्य॑ति । अथो॒ ब्रह्म॑न्ने॒व क्ष॒त्र-म॒न्वार॑म्भयति । स्व॒यं॒ कृ॒ता वेदि॑र्भवति । स्व॒य॒दिं॒नं ब॒र्.॒हिः । स्व॒य॒कृं॒त इ॒द्ध्मः । अन॑भिजितस्या॒-भिजि॑त्यै ( ) । तस्मा॒द्-राज्ञा॒मर॑ण्य-म॒भिजि॑तम् । सैव श्वे॒ता श्वे॒तव॑थ्सा॒ दक्षि॑णा॒ समृ॑द्ध्यै । \textbf{ 23} \newline
                  \newline
                                    (र॒त्नि॒त्वाय॒ - समृ॑द्ध्यै - पष्ठौ॒हि दक्षि॑णा॒ समृ॑द्ध्यै - ग्राम॒ण्यो॑ गृ॒हे - भा॑गदु॒घस्य॑ गृ॒हे-भ॑वति - दु॒ग्धे॑ - ऽभिजि॑त्यै॒ द्वे च॑) \textbf{(A3)} \newline \newline
                \textbf{ 1.7.4     अनुवाकं   4 - देवसुवां हवींषि} \newline
                                \textbf{ TB 1.7.4.1} \newline
                  दे॒व॒सु॒वामे॒तानि॑ ह॒वीꣳषि॑ भवन्ति । ए॒ताव॑न्तो॒ वै दे॒वानाꣳ॑ स॒वाः । त ए॒वास्मै॑ स॒वान् प्रय॑च्छन्ति । त ए॑नꣳ सुवन्ते । अ॒ग्निरे॒वैनं॑ गृ॒हप॑तीनाꣳ सुवते । सोमो॒ वन॒स्पती॑नाम् । रु॒द्रः प॑शू॒नाम् । बृह॒स्पति॑र्-वा॒चाम् । इन्द्रो᳚ ज्ये॒ष्ठाना᳚म् । मि॒त्रः स॒त्याना᳚म् \textbf{ 24} \newline
                  \newline
                                \textbf{ TB 1.7.4.2} \newline
                  वरु॑णो॒ धर्म॑पतीनाम् । ए॒तदे॒व सर्वं॑ भवति । स॒वि॒ता त्वा᳚ प्रस॒वानाꣳ॑ सुवता॒मिति॒ हस्तं॑ गृह्णाति॒ प्रसू᳚त्यै । ये दे॑वा देव॒सुवः॒ स्थेत्या॑ह । य॒था॒ य॒जुरे॒वै तत् । म॒ह॒ते क्ष॒त्राय॑ मह॒त आधि॑पत्याय मह॒ते जान॑राज्या॒येत्या॑ह । आ॒शिष॑मे॒वैतामाशा᳚स्ते । ए॒ष वो॑ भरता॒ राजा॒ सोमो॒ऽस्माकं॑ ब्राह्म॒णानाꣳ॒॒ राजेत्या॑ह । तस्मा॒थ्-सोम॑राजानो ब्राह्म॒णाः । प्रति॒ त्यन्नाम॑ रा॒ज्यम॑धा॒यीत्या॑ह \textbf{ 25} \newline
                  \newline
                                \textbf{ TB 1.7.4.3} \newline
                  रा॒ज्यमे॒वास्मि॒न् प्रति॑ दधाति । स्वां त॒नुवं॒ ॅवरु॑णो अशिश्रे॒दित्या॑ह । व॒रु॒ण॒स॒वमे॒वा-व॑रुन्धे । शुचे᳚र्मि॒त्रस्य॒ व्रत्या॑ अभू॒मेत्या॑ह । शुचि॑मे॒वैनं॒ ॅव्रत्यं॑ करोति । अम॑न्महि मह॒त ऋ॒तस्य॒ नामेत्या॑ह । म॒नु॒त ए॒वैन᳚म् । सर्वे॒ व्राता॒ वरु॑णस्या भूव॒न्नित्या॑ह । सर्व॑व्रातमे॒वैनं॑ करोति । वि मि॒त्र एवै॒ररा॑ति-मतारी॒दित्या॑ह \textbf{ 26} \newline
                  \newline
                                \textbf{ TB 1.7.4.4} \newline
                  अरा॑तिमे॒वैनं॑ तारयति । असू॑षुदन्त य॒ज्ञिया॑ ऋ॒तेनेत्या॑ह । स्व॒दय॑त्ये॒वैन᳚म् । व्यु॑ त्रि॒तो ज॑रि॒माणं॑ न आन॒डित्या॑ह । आयु॑रे॒वास्मि॑न् दधाति । द्वाभ्यां॒ ॅविमृ॑ष्टे । द्वि॒पाद्-यज॑मानः॒ प्रति॑ष्ठित्यै । अ॒ग्नी॒षो॒मीय॑स्य॒ चैका॑दशकपालस्य देवसु॒वां च॑ ह॒विषा॑म॒ग्नये᳚ स्विष्ट॒कृते॑ स॒मव॑द्यति । दे॒वता॑भिरे॒वैन॑-मुभ॒यतः॒ परि॑गृह्णाति । वि॒ष्णु॒क्र॒मान् क्र॑मते( ) । विष्णु॑रे॒व भू॒त्वेमाॅल्लो॒का-न॒भिज॑यति । \textbf{ 27} \newline
                  \newline
                                    (स॒त्याना॑-मधा॒यीत्या॑-हातारी॒दित्या॑ह-क्रमत॒ एकं॑ च) \textbf{(A4)} \newline \newline
                \textbf{ 1.7.5     अनुवाकं   5 - अभिषेकार्थमपांग्रहग्रहणम्} \newline
                                \textbf{ TB 1.7.5.1} \newline
                  अ॒र्थेतः॒ स्थेति॑ जुहोति । आहु॑त्यै॒वैना॑ नि॒ष्क्रीय॑ गृह्णाति । अथो॑ ह॒विष्कृ॑तानामे॒वाभिघृ॑तानां गृह्णाति । वह॑न्तीनां गृह्णाति । ए॒ता वा अ॒पाꣳ रा॒ष्ट्रम् । रा॒ष्ट्रमे॒वास्मै॑ गृह्णाति । अथो॒ श्रिय॑मे॒वैन॑म॒भि व॑हन्ति । अ॒पां पति॑र॒सीत्या॑ह । मि॒थु॒नमे॒वाकः॑ । वृषा᳚ऽस्यू॒र्मिरित्या॑ह \textbf{ 28} \newline
                  \newline
                                \textbf{ TB 1.7.5.2} \newline
                  ऊ॒र्मि॒मन्त॑मे॒वैनं॑ करोति । वृ॒ष॒से॒नो॑ऽसीत्या॑ह । सेना॑मे॒वास्य॒ सꣳश्य॑ति । व्र॒ज॒क्षितः॒ स्थेत्या॑ह । ए॒ता वा अ॒पां ॅविशः॑ । विश॑मे॒वास्मै॒ पर्यू॑हति । म॒रुता॒मोजः॒ स्थेत्या॑ह । अन्नं॒ ॅवै म॒रुतः॑ । अन्न॑मे॒वा व॑रुन्धे । सूर्य॑वर्चसः॒ स्थेत्या॑ह \textbf{ 29} \newline
                  \newline
                                \textbf{ TB 1.7.5.3} \newline
                  रा॒ष्ट्रमे॒व व॑र्च॒स्व्य॑कः । सूर्य॑त्वचसः॒ स्थेत्या॑ह । स॒त्यं ॅवा ए॒तत् । यद्-वर्.ष॑ति । अनृ॑तं॒ ॅयदा॒तप॑ति॒ वर्.ष॑ति । स॒त्या॒नृ॒ते ए॒वाव॑रुन्धे । नैनꣳ॑ सत्यानृ॒ते उ॑दि॒ते हिꣳ॑स्तः । य ए॒वं ॅवेद॑ । मान्दाः॒ स्थेत्या॑ह । रा॒ष्ट्रमे॒व ब्र॑ह्मवर्च॒स्य॑कः \textbf{ 30} \newline
                  \newline
                                \textbf{ TB 1.7.5.4} \newline
                  वाशाः॒ स्थेत्या॑ह । रा॒ष्ट्रमे॒व व॒श्य॑कः । शक्व॑रीः॒ स्थेत्या॑ह । प॒शवो॒ वै शक्व॑रीः । प॒शूने॒वाव॑ रुन्धे । वि॒श्व॒भृतः॒ स्थेत्या॑ह । रा॒ष्ट्रमे॒व प॑य॒स्व्य॑कः । ज॒न॒भृतः॒ स्थेत्या॑ह । रा॒ष्ट्रमे॒वेन्द्रि॑या॒व्य॑कः । अ॒ग्नेस्ते॑ज॒स्याः᳚ स्थेत्या॑ह \textbf{ 31} \newline
                  \newline
                                \textbf{ TB 1.7.5.5} \newline
                  रा॒ष्ट्रमे॒व ते॑ज॒स्व्य॑कः । अ॒पामोष॑धीनाꣳ॒॒ रसः॒ स्थेत्या॑ह । रा॒ष्ट्रमे॒व म॑ध॒व्य॑मकः । सा॒र॒स्व॒तं ग्रहं॑ गृह्णाति । ए॒षा वा अ॒पां पृ॒ष्ठम् । यथ्सर॑स्वती । पृ॒ष्ठमे॒वैनꣳ॑ समा॒नानां᳚ करोति । षो॒ड॒शभि॑र्-गृह्णाति । षोड॑शकलो॒ वै पुरु॑षः । यावा॑ने॒व पुरु॑षः ( ) । तस्मि॑न् वी॒र्यं॑ दधाति । षो॒ड॒शभि॑र्-जु॒होति॑ षोड॒शभि॑र्-गृह्णाति । द्वात्रिꣳ॑श॒थ् संप॑द्यन्ते । द्वात्रिꣳ॑शदक्षरा ऽनु॒ष्टुक् । वाग॑नु॒ष्टुफ् सर्वा॑णि॒ छन्दाꣳ॑सि । वा॒चैवैनꣳ॒॒ सर्वे॑भिः॒ छन्दो॑भि-र॒भिषि॑ञ्चति । \textbf{ 32} \newline
                  \newline
                                    (ऊ॒र्मिरित्या॑ह॒ - सूर्य॑वर्चसः॒ स्थेत्या॑ह - ब्रह्मवर्च॒स्य॑क - स्तेज॒स्याः᳚ स्थेत्या॑है॒व - पुरु॑षः॒ षट्च॑) \textbf{(A5)} \newline \newline
                \textbf{ 1.7.6     अनुवाकं   6 - अभिषेकार्थजलसंस्कारः} \newline
                                \textbf{ TB 1.7.6.1} \newline
                  देवी॑रापः॒ सं मधु॑मती॒र्-मधु॑मतीभिः सृज्यद्ध्व॒मित्या॑ह । ब्रह्म॑णै॒वैनाः॒ सꣳ सृ॑जति । अना॑धृष्टाः सीद॒तेत्या॑ह । ब्रह्म॑णै॒वैनाः᳚ सादयति । अ॒न्त॒रा होतु॑श्च॒ धिष्णि॑यं ब्राह्मणाच्छꣳ॒॒ सिन॑श्च सादयति । आ॒ग्ने॒यो वै होता᳚ । ऐ॒न्द्रो ब्रा᳚ह्मणाच्छꣳ॒॒सी । तेज॑सा चै॒वेन्द्रि॒येण॑ चोभ॒यतो॑ रा॒ष्ट्रं परि॑गृह्णाति । हिर॑ण्ये॒नोत् पु॑नाति । आहु॑त्यै॒ हि प॒वित्रा᳚भ्यामुत्पु॒नन्ति॒ व्यावृ॑त्त्यै \textbf{ 33} \newline
                  \newline
                                \textbf{ TB 1.7.6.2} \newline
                  श॒तमा॑नं भवति । श॒तायुः॒ पुरु॑षः श॒तेन्द्रि॑यः । आयु॑ष्ये॒वेन्द्रि॒ये प्रति॑तिष्ठति । अनि॑भृष्टम॒सीत्या॑ह । अनि॑भृष्टꣳ॒॒ ह्ये॑तत् । वा॒चो बन्धु॒रित्या॑ह । वा॒चो ह्ये॑ष बन्धुः॑ । त॒पो॒जा इत्या॑ह । त॒पो॒जा ह्ये॑तत् । सोम॑स्य दा॒त्रम॒सीत्या॑ह \textbf{ 34} \newline
                  \newline
                                \textbf{ TB 1.7.6.3} \newline
                  सोम॑स्य॒ ह्ये॑तद्दा॒त्रम् । शु॒क्रा वः॑ शु॒क्रेणोत्पु॑ना॒मीत्या॑ह । शु॒क्रा ह्यापः॑ । शु॒क्रꣳ हिर॑ण्यम् । च॒न्द्राश्च॒न्द्रेणेत्या॑ह । च॒न्द्रा ह्यापः॑ । च॒न्द्रꣳ हिर॑ण्यम् । अ॒मृता॑ अ॒मृते॒नेत्या॑ह । अ॒मृता॒ ह्यापः॑ । अ॒मृतꣳ॒॒ हिर॑ण्यम् \textbf{ 35} \newline
                  \newline
                                \textbf{ TB 1.7.6.4} \newline
                  स्वाहा॑ राज॒सूया॒येत्या॑ह । रा॒ज॒सूया॑य॒ ह्ये॑ना उत्पु॒नाति॑ । स॒ध॒मादो᳚ द्यु॒म्निनी॒रूर्ज॑ ए॒ता इति॑ वारु॒ण्यर्चा गृ॑ह्णाति । व॒रु॒ण॒स॒वमे॒वा व॑रुन्धे । एक॑या गृह्णाति । ए॒क॒धैव यज॑माने वी॒र्यं॑ दधाति । क्ष॒त्रस्योल्ब॑मसि क्ष॒त्रस्य॒ योनि॑र॒सीति॑ ता॒र्प्यं चो॒ष्णीषं॑ च॒ प्रय॑च्छति सयोनि॒त्वाय॑ । एक॑शतेन दर्भपुञ्जी॒लैः प॑वयति । श॒तायु॒र्वै पुरु॑षः श॒तवी᳚र्यः । आ॒त्मैक॑श॒तः \textbf{ 36} \newline
                  \newline
                                \textbf{ TB 1.7.6.5} \newline
                  यावा॑ने॒व पुरु॑षः । तस्मि॑न् वी॒र्यं॑ दधाति । दद्ध्या॑शयति । इ॒न्द्रि॒यमे॒वा-व॑रुन्धे । उ॒दु॒म्बर॑-माशयति । अ॒न्नाद्य॒स्याव॑ रुद्ध्यै । शष्पा᳚ण्याशयति । सुरा॑बलि-मे॒वैनं॑ करोति । आ॒विद॑ ए॒ता भ॑वन्ति । आ॒विद॑मे॒वैनं॑ गमयन्ति \textbf{ 37} \newline
                  \newline
                                \textbf{ TB 1.7.6.6} \newline
                  अ॒ग्निरे॒वैनं॒ गार्.ह॑पत्येनावति । इन्द्र॑ इन्द्रि॒येण॑ । पू॒षा प॒शुभिः॑ । मि॒त्रावरु॑णौ प्राणापा॒नाभ्या᳚म् । इन्द्रो॑ वृ॒त्राय॒ वज्र॒मुद॑यच्छत् । स दिव॑मलिखत् । सो᳚ऽर्य॒म्णः पन्था॑ अभवत् । स आवि॑न्ने॒ द्यावा॑पृथि॒वी धृ॒तव्र॑ते॒ इति॒ द्यावा॑पृथि॒वी उपा॑धावत् । स आ॒भ्यामे॒व प्रसू॑त॒ इन्द्रो॑ वृ॒त्राय॒ वज्रं॒ प्राह॑रत् । आवि॑न्ने॒ द्यावा॑पृथि॒वी धृ॒तव्र॑ते॒ इति॒ यदाह॑ \textbf{ 38} \newline
                  \newline
                                \textbf{ TB 1.7.6.7} \newline
                  आ॒भ्यामे॒व प्रसू॑तो॒ यज॑मानो॒ वज्रं॒ भ्रातृ॑व्याय॒ प्रह॑रति । आवि॑न्ना दे॒व्यदि॑तिर्-विश्वरू॒पीत्या॑ह । इ॒यं ॅवै दे॒व्यदि॑तिर्-विश्वरू॒पी । अ॒स्यामे॒व प्रति॑ तिष्ठति । आवि॑न्नो॒ऽयम॒सावा॑मुष्याय॒णो᳚ऽस्यां ॅवि॒श्य॑स्मिन् रा॒ष्ट्र इत्या॑ह । वि॒शैवैनꣳ॑ रा॒ष्ट्रेण॒ सम॑र्द्धयति । म॒ह॒ते क्ष॒त्राय॑ मह॒त आधि॑पत्याय मह॒ते जान॑राज्या॒येत्या॑ह । आ॒शिष॑मे॒वैतामाशा᳚स्ते । ए॒ष वो॑ भरता॒ राजा॒ सोमो॒ऽस्माकं॑ ब्राह्म॒णानाꣳ॒॒ राजेत्या॑ह । तस्मा॒थ् सोम॑राजानो ब्राह्म॒णाः \textbf{ 39} \newline
                  \newline
                                \textbf{ TB 1.7.6.8} \newline
                  इन्द्र॑स्य॒ वज्रो॑ऽसि॒ वार्त्र॑घ्न॒ इति॒ धनुः॒ प्रय॑च्छति॒ विजि॑त्यै । श॒त्रु॒बाध॑नाः॒ स्थेतीषून्॑ । शत्रू॑ने॒वास्य॑ बाधन्ते । पा॒त मा᳚ प्र॒त्यञ्चं॑ पा॒त मा॑ ति॒र्यञ्च॑म॒न्वञ्चं॑ मा पा॒तेत्या॑ह । ति॒स्रो वै श॑र॒व्याः᳚ । प्र॒तीची॑ ति॒रश्च्य॒नूची᳚ । ताभ्य॑ ए॒वैनं॑ पान्ति । दि॒ग्भ्यो मा॑ पा॒तेत्या॑ह । दि॒ग्भ्य ए॒वैनं॑ पान्ति । विश्वा᳚भ्यो मा ना॒ष्ट्राभ्यः॑ पा॒तेत्या॑ह ( ) । अप॑रिमितादे॒वैनं॑ पान्ति । हिर॑ण्यवर्णावु॒षसां᳚ ॅविरो॒क इति॑ त्रि॒ष्टुभा॑ बा॒हू उद्-गृ॑ह्णाति । इ॒न्द्रि॒यं ॅवै वी॒र्यं॑ त्रि॒ष्टुक् । इ॒न्द्रि॒यमे॒व वी॒र्य॑-मु॒परि॑ष्टादा॒त्मन्-ध॑त्ते । \textbf{ 40} \newline
                  \newline
                                    (व्यावृ॑त्त्यै-दा॒त्रम॒सीत्या॑हा॒-मृतꣳ॒॒ हिर॑ण्य-मेकश॒तो-ग॑मय॒न्-त्याह॑-ब्राह्मा॒णा-
ना॒ष्ट्राभ्यः॑ पा॒तेत्या॑ह च॒त्वारि॑ च) \textbf{(A6)} \newline \newline
                \textbf{ 1.7.7     अनुवाकं   7 - दिग्व्यास्थापनम्} \newline
                                \textbf{ TB 1.7.7.1} \newline
                  दिशो॒ व्यास्था॑पयति । दि॒शाम॒भिजि॑त्यै । यद॑नु प्र॒क्रामे᳚त् । अ॒भि दिशो॑ जयेत् । उत्तु मा᳚द्येत् । मन॒साऽनु॒ प्रक्रा॑मति । अ॒भि दिशो॑ जयति । नोन्मा᳚द्यति । स॒मिध॒मा ति॒ष्ठेत्या॑ह । तेज॑ ए॒वाव॑रुन्धे \textbf{ 41} \newline
                  \newline
                                \textbf{ TB 1.7.7.2} \newline
                  उ॒ग्रामा ति॒ष्ठेत्या॑ह । इ॒न्द्रि॒यमे॒वाव॑ रुन्धे । वि॒राज॒मा ति॒ष्ठेत्या॑ह । अ॒न्नाद्य॑मे॒वाव॑ रुन्धे । उदी॑ची॒मा ति॒ष्ठेत्या॑ह । प॒शूने॒वाव॑ रुन्धे । ऊ॒र्द्ध्वामा ति॒ष्ठेत्या॑ह । सु॒व॒र्गमे॒व लो॒क-म॒भिज॑यति । अनूज्जि॑हीते । सु॒व॒र्गस्य॑ लो॒कस्य॒ सम॑ष्ट्यै \textbf{ 42} \newline
                  \newline
                                \textbf{ TB 1.7.7.3} \newline
                  मा॒रु॒त ए॒ष भ॑वति । अन्नं॒ ॅवै म॒रुतः॑ । अन्न॑मे॒वाव॑ रुन्धे । एक॑विꣳशतिकपालो भवति॒ प्रति॑ष्ठित्यै । यो॑ऽरण्ये ऽनुवा॒क्यो॑ ग॒णः । तं म॑द्ध्य॒त उप॑दधाति । ग्रा॒म्यैरे॒व प॒शुभि॑-रार॒ण्यान् प॒शून् परि॑गृह्णाति । तस्मा᳚द्-ग्रा॒म्यैः प॒शुभि॑रार॒ण्याः प॒शवः॒ परि॑गृहीताः । पृथि॑र्वै॒न्यः । अ॒भ्य॑षिच्यत \textbf{ 43} \newline
                  \newline
                                \textbf{ TB 1.7.7.4} \newline
                  स रा॒ष्ट्रं नाभ॑वत् । स ए॒तानि॑ पा॒र्थान्य॑पश्यत् । तान्य॑जुहोत् । तैर्वै स रा॒ष्ट्र-म॑भवत् । यत्पा॒र्थानि॑ जु॒होति॑ । रा॒ष्ट्रमे॒व भ॑वति । बा॒र्.॒ह॒स्प॒त्यं पूर्वे॑षामुत्त॒मं भ॑वति । ऐ॒न्द्रमुत्त॑रेषां प्रथ॒मम् । ब्रह्म॑ चै॒वास्मै᳚ क्ष॒त्रं च॑ स॒मीची॑ दधाति । अथो॒ ब्रह्म॑न्ने॒व क्ष॒त्रं प्रति॑ष्ठापयति \textbf{ 44} \newline
                  \newline
                                \textbf{ TB 1.7.7.5} \newline
                  षट्पु॒रस्ता॑-दभिषे॒कस्य॑ जुहोति । षडु॒परि॑ष्टात् । द्वाद॑श॒ सं प॑द्यन्ते । द्वाद॑श॒ मासाः᳚ सम्ॅवथ्स॒रः । स॒म्ॅव॒थ्स॒रः खलु॒ वै दे॒वानां॒ पूः । दे॒वाना॑मे॒व पुरं॑ मद्ध्य॒तो व्यव॑सर्पति । तस्य॒ न कुत॑श्च॒ नोपा᳚व्या॒धो भ॑वति । भू॒ताना॒-मवे᳚ष्टीर्-जुहोति । अत्रा᳚त्र॒ वै मृ॒त्युर्-जा॑यते । यत्र॑ यत्रै॒व मृ॒त्युर्-जाय॑ते ( ) । तत॑ ए॒वैन॒मव॑यजते । तस्मा᳚द्-राज॒सूये॑नेजा॒नः सर्व॒मायु॑रेति । सर्वे॒ ह्य॑स्य मृ॒त्यवोऽवे᳚ष्टाः । तस्मा᳚द्-राज॒सूये॑नेजा॒नो नाभिच॑रित॒वै । प्र॒त्यगे॑न-मभिचा॒रः स्तृ॑णुते । \textbf{ 45} \newline
                  \newline
                                    (रु॒न्धे॒-सम॑ष्ट्या-असिच्यत-स्थापयति॒-जाय॑ते॒ पञ्च॑ च) \textbf{(A7)} \newline \newline
                \textbf{ 1.7.8     अनुवाकं   8 - अभिषेकः} \newline
                                \textbf{ TB 1.7.8.1} \newline
                  सोम॑स्य॒ त्विषि॑रसि॒ तवे॑व मे॒ त्विषि॑र्भूया॒दिति॑ शार्दूलच॒र्मोप॑स्तृणाति । यैव सोमे॒ त्विषिः॑ । या शा᳚र्दू॒ले । तामे॒वाव॑ रुन्धे । मृ॒त्योर्वा ए॒ष वर्णः॑ । यच्छा᳚र्दू॒लः । अ॒मृतꣳ॒॒ हिर॑ण्यम् । अ॒मृत॑मसि मृ॒त्योर्मा॑ पा॒हीति॒ हिर॑ण्य॒-मुपा᳚स्यति । अ॒मृत॑मे॒व मृ॒त्योर॒न्तर्-द्ध॑त्ते । श॒तमा॑नं भवति \textbf{ 46} \newline
                  \newline
                                \textbf{ TB 1.7.8.2} \newline
                  श॒तायुः॒ पुरु॑षः श॒तेन्द्रि॑यः । आयु॑ष्ये॒वेन्द्रि॒ये प्रति॑ तिष्ठति । दि॒द्योन्मा॑ पा॒हीत्यु॒परि॑ष्टा॒दधि॒ निद॑धाति । उ॒भ॒यत॑ ए॒वास्मै॒ शर्म॑ दधाति । अवे᳚ष्टा दन्द॒शूका॒ इति॑ क्ली॒बꣳ सीसे॑न विद्ध्यति । द॒न्द॒शूका॑-ने॒वाव॑ यजते । तस्मा᳚त् क्ली॒बं द॑न्द॒शूका॒ दꣳशु॑काः । निर॑स्तं॒ नमु॑चेः॒ शिर॒ इति॑ लोहिताय॒सं निर॑स्यति । पा॒प्मान॑मे॒व नमु॑चिं नि॒रव॑दयते । प्रा॒णा आ॒त्मनः॒ पूर्वे॑ऽभि॒षिच्या॒ इत्या॑हुः \textbf{ 47} \newline
                  \newline
                                \textbf{ TB 1.7.8.3} \newline
                  सोमो॒ राजा॒ वरु॑णः । दे॒वा ध॑र्म॒सुव॑श्च॒ ये । ते ते॒ वाचꣳ॑ सुवन्तां॒ ते ते᳚ प्रा॒णꣳ सु॑वन्ता॒मित्या॑ह । प्रा॒णाने॒वात्मनः॒ पूर्वा॑-न॒भिषि॑ञ्चति । यद्-ब्रू॒यात् । अ॒ग्नेस्त्वा॒ तेज॑सा॒ ऽभिषि॑ञ्चा॒मीति॑ । ते॒ज॒स्व्ये॑व स्या᳚त् । दु॒श्चर्मा॒ तु भ॑वेत् । सोम॑स्य त्वा द्यु॒म्नेना॒-भिषि॑ञ्चा॒मीत्या॑ह । सौ॒म्यो वै दे॒वत॑या॒ पुरु॑षः \textbf{ 48} \newline
                  \newline
                                \textbf{ TB 1.7.8.4} \newline
                  स्वयै॒वैनं॑ दे॒वत॑या॒ऽभिषि॑ञ्चति । अ॒ग्ने-स्तेज॒सेत्या॑ह । तेज॑ ए॒वास्मि॑न् दधाति । सूर्य॑स्य॒ वर्च॒सेत्या॑ह । वर्च॑ ए॒वास्मि॑न् दधाति । इन्द्र॑स्ये-न्द्रि॒येणेत्या॑ह । इ॒न्द्रि॒यमे॒वास्मि॑न् दधाति । मि॒त्रावरु॑णयोर्-वी॒र्ये॑णेत्या॑ह । वी॒र्य॑मे॒वास्मि॑न् दधाति । म॒रुता॒मोज॒सेत्या॑ह \textbf{ 49} \newline
                  \newline
                                \textbf{ TB 1.7.8.5} \newline
                  ओज॑ ए॒वास्मि॑न् दधाति । क्ष॒त्राणां᳚ क्ष॒त्रप॑तिर॒सीत्या॑ह । क्ष॒त्राणा॑मे॒वैनं॑ क्ष॒त्रप॑तिं करोति । अति॑ दि॒वस्पा॒हीत्या॑ह । अत्य॒न्यान् पा॒हीति॒ वावैतदा॑ह । स॒माव॑वृत्रन्न-ध॒रागुदी॑ची॒-रित्या॑ह । रा॒ष्ट्रमे॒वास्मि॑न् ध्रु॒वम॑कः । उ॒च्छेष॑णेन जुहोति । उ॒च्छेष॑णभागो॒ वै रु॒द्रः । भा॒ग॒धेये॑नै॒व रु॒द्रं नि॒रव॑दयते \textbf{ 50} \newline
                  \newline
                                \textbf{ TB 1.7.8.6} \newline
                  उद॑ङ्प॒रेत्याग्नी᳚द्ध्रे जुहोति । ए॒षा वै रु॒द्रस्य॒ दिक् । स्वाया॑मे॒व दि॒शि रु॒द्रं नि॒रव॑दयते । रुद्र॒ यत्ते॒ क्रयी॒ परं॒ नामेत्या॑ह । यद्वा अ॑स्य॒ क्रयी॒ परं॒ नाम॑ । तेन॒ वा ए॒ष हि॑नस्ति । यꣳ हि॒नस्ति॑ । तेनै॒वैनꣳ॑ स॒ह श॑मयति । तस्मै॑ हु॒तम॑सि य॒मेष्ट॑म॒सीत्या॑ह । य॒मादे॒वास्य॑ मृ॒त्युमव॑यजते \textbf{ 51} \newline
                  \newline
                                \textbf{ TB 1.7.8.7} \newline
                  प्रजा॑पते॒ न त्वदे॒तान्य॒न्य इति॒ तस्यै॑ गृ॒हे जु॑हुयात् । यां का॒मये॑त रा॒ष्ट्रम॑स्यै प्र॒जा स्या॒दिति॑ । रा॒ष्ट्रमे॒वास्यै᳚ प्र॒जा भ॑वति । प॒र्ण॒-मये॑ना-द्ध्व॒र्यु-र॒भिषि॑ञ्चति । ब्र॒ह्म॒व॒र्च॒समे॒वास्मि॒न्-त्विषिं॑ दधाति । औदु॑म्बरेण राज॒न्यः॑ । ऊर्ज॑मे॒वास्मि॑-न्न॒न्नाद्यं॑ दधाति । आश्व॑त्थेन॒ वैश्यः॑ । विश॑मे॒वास्मि॒न् पुष्टिं॑ दधाति । नैय॑ग्रोधेन॒ जन्यः॑( ) । मि॒त्राण्ये॒वास्मै॑ कल्पयति । अथो॒ प्रति॑ष्ठित्यै । \textbf{ 52} \newline
                  \newline
                                    (भ॒व॒ - त्या॒हुः॒ - पुरु॑ष॒ - ओज॒सेत्या॑ह - नि॒रव॑दयते - यजते॒ - जन्यो॒ द्वे च॑) \textbf{(A8)} \newline \newline
                \textbf{ 1.7.9     अनुवाकं   9 - स्थारोहणम्. विजयः} \newline
                                \textbf{ TB 1.7.9.1} \newline
                  इन्द्र॑स्य॒ वज्रो॑ऽसि॒ वार्त्र॑घ्न॒ इति॒ रथ॑मु॒पाव॑हरति॒ विजि॑त्यै । मि॒त्रावरु॑णयोस्त्वा प्रशा॒स्त्रोः प्र॒शिषा॑ युन॒ज्मीत्या॑ह । ब्रह्म॑णै॒वैनं॑ दे॒वता᳚भ्यां ॅयुनक्ति । प्र॒ष्टि॒वा॒हिनं॑ ॅयुनक्ति । प्र॒ष्टि॒वा॒ही वै दे॑वर॒थः । दे॒व॒र॒थ-मे॒वास्मै॑ युनक्ति । त्रयोऽश्वा॑ भवन्ति । रथ॑श्चतु॒र्थः । द्वौ स॑व्येष्ठसार॒थी । षट्थ् संप॑द्यन्ते \textbf{ 53} \newline
                  \newline
                                \textbf{ TB 1.7.9.2} \newline
                  षड्वा ऋ॒तवः॑ । ऋ॒तुभि॑रे॒वैनं॑ ॅयुनक्ति । वि॒ष्णु॒क्र॒मान्-क्र॑मते । विष्णु॑रे॒व भू॒त्वेमान् ॅलो॒कान॒भिज॑यति । यः क्ष॒त्रियः॒ प्रति॑हितः । सो᳚ऽन्वार॑भते । रा॒ष्ट्रमे॒व भ॑वति । त्रि॒ष्टुभा॒ ऽन्वार॑भते । इ॒न्द्रि॒यं ॅवै त्रि॒ष्टुक् । इ॒न्द्रि॒यमे॒व यज॑माने दधाति \textbf{ 54} \newline
                  \newline
                                \textbf{ TB 1.7.9.3} \newline
                  म॒रुतां᳚ प्रस॒वे जे॑ष॒मित्या॑ह । म॒रुद्भि॑रे॒व प्रसू॑त॒ उज्ज॑यति । आ॒प्तं मन॒ इत्या॑ह । यदे॒व मन॒सैफ्सी᳚त् । तदा॑पत् । रा॒ज॒न्यं॑ जिनाति । अना᳚क्रान्त ए॒वाक्र॑मते । वि वा ए॒ष इ॑न्द्रि॒येण॑ वी॒र्ये॑णर्द्ध्यते । यो रा॑ज॒न्यं॑ जि॒नाति॑ । सम॒हमि॑न्द्रि॒येण॑ वी॒र्ये॑णेत्या॑ह \textbf{ 55} \newline
                  \newline
                                \textbf{ TB 1.7.9.4} \newline
                  इ॒न्द्रि॒यमे॒व वी॒र्य॑मा॒त्मन्-ध॑त्ते । प॒शू॒नां म॒न्युर॑सि॒ तवे॑व मे म॒न्युर्भू॑या॒दिति॒ वारा॑ही उपा॒नहा॒वुप॑ मुञ्चते । प॒शू॒नां ॅवा ए॒ष म॒न्युः । यद् व॑रा॒हः । तेनै॒व प॑शू॒नां म॒न्युमा॒त्मन् ध॑त्ते । अ॒भि वा इ॒यꣳ सु॑षुवा॒णं का॑मयते । तस्ये᳚श्व॒रेन्द्रि॒यं ॅवी॒र्य॑मादा॑तोः । वारा॑ही उपा॒नहा॒वुप॑मुञ्चते । अ॒स्या ए॒वान्तर्द्ध॑त्ते । इ॒न्द्रि॒यस्य॑ वी॒र्य॑स्याना᳚त्त्यै \textbf{ 56} \newline
                  \newline
                                \textbf{ TB 1.7.9.5} \newline
                  नमो॑ मा॒त्रे पृ॑थि॒व्या इत्या॒हाहिꣳ॑ सायै । इय॑द॒स्या-यु॑र॒स्यायु॑र्मे धे॒हीत्या॑ह । आयुरे॒वात्मन्-ध॑त्ते । ऊर्ग॒स्यूर्जं॑ मे धे॒हीत्या॑ह । ऊर्ज॑म॒वात्मन् ध॑त्ते । युङ्ङ॑सि॒ वर्चो॑ऽसि॒ वर्चो॒ मयि॑ धे॒हीत्या॑ह । वर्च॑ ए॒वात्मन् ध॑त्ते । ए॒क॒धा ब्र॒ह्मण॒ उप॑ हरति । ए॒क॒धैव यज॑मान॒ आयु॒रूर्जं॒ ॅवर्चो॑ दधाति । र॒थ॒वि॒मो॒च॒नीया॑ जुहोति॒ प्रति॑ष्ठित्यै \textbf{ 57} \newline
                  \newline
                                \textbf{ TB 1.7.9.6} \newline
                  त्रयोऽश्वा॑ भवन्ति । रथ॑श्चतु॒र्थः । तस्मा᳚-च्च॒तुर्जु॑होति । यदु॒भौ स॒हाव॒तिष्ठे॑ताम् । स॒मा॒नं ॅलो॒कमि॑याताम् । स॒ह स॑ग्रंही॒त्रा र॑थ॒वाह॑ने॒ रथ॒माद॑धाति । सु॒व॒र्गादे॒वैनं॑ ॅलो॒काद॒न्तर्द॑धाति । हꣳ॒॒सः शु॑चि॒षदित्या द॑धाति । ब्रह्म॑णै॒वैन॑-मुपाव॒हर॑ति । ब्रह्म॒णा ऽऽद॑धाति ( ) । अति॑च्छन्द॒सा ऽऽद॑धाति । अति॑च्छन्दा॒ वै सर्वा॑णि॒ छन्दाꣳ॑सि । सर्वे॑भिरे॒वैनं॒ छन्दो॑भि॒-राद॑धाति । वर्ष्म॒ वा ए॒षा छन्द॑साम् । यदति॑च्छन्दाः । यदति॑च्छन्दसा॒ दधा॑ति । वर्ष्मै॒वैनꣳ॑ समा॒नानां᳚ करोति । \textbf{ 58} \newline
                  \newline
                                    (प॒द्य॒न्ते॒ - द॒धा॒ति॒ - वी॒र्ये॑णेत्या॒हा - ना᳚त्यै॒ - प्रति॑ष्ठित्यै॒ - ब्रह्म॒णाऽऽद॑धाति स॒प्त च॑) \textbf{(A9)} \newline \newline
                \textbf{ 1.7.10    अनुवाकं   10 - आसने समुपवेशः सर्वैस्सेव्यत्वं च} \newline
                                \textbf{ TB 1.7.10.1} \newline
                  मि॒त्रो॑ऽसि॒ वरु॑णो॒ऽसीत्या॑ह । मै॒त्रं ॅवा अहः॑ । वा॒रु॒णी रात्रिः॑ । अ॒हो॒रा॒त्राभ्या॑-मे॒वैन॑-मु॒पाव॑हरति । मि॒त्रो॑ऽसि॒ वरु॑णो॒सीत्या॑ह । मै॒त्रो वै दक्षि॑णः । वा॒रु॒णः स॒व्यः । वै॒श्व॒दे॒व्या॑मिक्षा᳚ । स्वमे॒वैनौ॑ भाग॒धेय॑-मु॒पाव॑हरति । सम॒हं ॅविश्वै᳚र्दे॒वै-रित्या॑ह \textbf{ 59} \newline
                  \newline
                                \textbf{ TB 1.7.10.2} \newline
                  वै॒श्व॒दे॒व्यो॑ वै प्र॒जाः । ता ए॒वाद्याः᳚ कुरुते । क्ष॒त्रस्य॒ नाभि॑रसि क्ष॒त्रस्य॒ योनि॑-र॒सीत्य॑धीवा॒समा-स्तृ॑णाति सयोनि॒त्वाय॑ । स्यो॒नामासी॑द सु॒षदा॒मासी॒देत्या॑ह । य॒था॒ य॒जुरे॒वै तत् । मा त्वा॑ हिꣳसी॒न् मा मा॑ हिꣳसी॒दित्या॒हा-हिꣳ॑सायै । निष॑साद धृ॒तव्र॑तो॒ वरु॑णः प॒स्त्या᳚स्वा साम्रा᳚ज्याय सु॒क्रतु॒रित्या॑ह । साम्रा᳚ज्यमे॒वैनꣳ॑ सु॒क्रतुं॑ करोति । ब्रह्मा(3)न्त्वꣳ रा॑जन्-ब्र॒ह्माऽसि॑ सवि॒ताऽसि॑ स॒त्यस॑व॒ इत्या॑ह । स॒वि॒तार॑-मे॒वैनꣳ॑ स॒त्यस॑वं करोति \textbf{ 60} \newline
                  \newline
                                \textbf{ TB 1.7.10.3} \newline
                  ब्रह्मा(3)न्त्वꣳ रा॑जन्-ब्र॒ह्माऽसीन्द्रो॑ऽसि स॒त्यौजा॒ इत्या॑ह । इन्द्र॑मे॒वैनꣳ॑ स॒त्यौज॑सं करोति । ब्रह्मा(3)न्त्वꣳ रा॑जन्-ब्र॒ह्माऽसि॑ मि॒त्रो॑ऽसि सु॒शेव॒ इत्या॑ह । मि॒त्रमे॒वैनꣳ॑ सु॒शेवं॑ करोति । ब्रह्मा(3)न्त्वꣳ रा॑जन्-ब्र॒ह्माऽसि॒ वरु॑णोऽसि स॒त्यध॒र्मेत्या॑ह । वरु॑णमे॒वैनꣳ॑ स॒त्यध॑र्माणं करोति । स॒वि॒ताऽसि॑ स॒त्यस॑व॒ इत्या॑ह । गा॒य॒त्री-मे॒वैतेना॑भि॒व्याह॑रति । इन्द्रो॑ऽसि स॒त्यौजा॒ इत्या॑ह । त्रि॒ष्टुभ॑-मे॒वैतेना॑भि॒-व्याह॑रति \textbf{ 61} \newline
                  \newline
                                \textbf{ TB 1.7.10.4} \newline
                  मि॒त्रो॑ऽसि सु॒शेव॒ इत्या॑ह । जग॑ती-मे॒वैतेना॑भि॒व्याह॑रति । स॒त्यमे॒ता दे॒वताः᳚ । स॒त्यमे॒तानि॒ छन्दाꣳ॑सि । स॒त्यमे॒वाव॑ रुन्धे । वरु॑णोऽसि स॒त्यध॒र्मेत्या॑ह । अ॒नु॒ष्टुभ॑-मे॒वैतेना॑भि॒व्याह॑रति । स॒त्या॒नृ॒ते वा अ॑नु॒ष्टुप् । स॒त्या॒नृ॒ते वरु॑णः । स॒त्या॒नृ॒ते ए॒वाव॑रुन्धे \textbf{ 62} \newline
                  \newline
                                \textbf{ TB 1.7.10.5} \newline
                  नैनꣳ॑ सत्यानृ॒ते उ॑दि॒ते हिꣳ॑स्तः । य ए॒वं ॅवेद॑ । इन्द्र॑स्य॒ वज्रो॑ऽसि॒ वार्त्र॑घ्न॒ इति॒ स्फ्यं प्रय॑च्छति । वज्रो॒ वै स्फ्यः । वज्रे॑णै॒वास्मा॑ अवरप॒रꣳ र॑न्धयति । ए॒वꣳ हि तच्छ्रेयः॑ । यद॑स्मा ए॒ते रद्ध्ये॑युः । दिशो॒ऽभ्य॑यꣳ राजा॑ ऽभू॒दिति॒ पञ्चा॒क्षान्-प्रय॑च्छति । ए॒ते वै सर्वेऽयाः᳚ । अप॑राजायिन-मे॒वैनं॑ करोति \textbf{ 63} \newline
                  \newline
                                \textbf{ TB 1.7.10.6} \newline
                  ओ॒द॒नमुद्ब्रु॑वते । प॒र॒मे॒ष्ठी वा ए॒षः । यदो॑द॒नः । प॒र॒मामे॒वैनꣳ॒॒ श्रियं॑ गमयति । सुश्लो॒काॅ(4) सुम॑ङ्ग॒लाॅ(4) सत्य॑रा॒जा(3)नित्या॑ह । आ॒शिष॑मे॒वैतामा शा᳚स्ते । शौ॒नः॒ शे॒पमाख्या॑पयते । व॒रु॒ण॒पा॒शा-दे॒वैनं॑ मुञ्चति । प॒रः॒ श॒तं भ॑वति । श॒तायुः॒ पुरु॑षः श॒तेन्द्रि॑यः( ) । आयु॑ष्ये॒वेन्द्रि॒ये प्रति॑तिष्ठति । मा॒रु॒तस्य॒ चैक॑विꣳशतिकपालस्य वैश्वदे॒व्यै चा॒मिक्षा॑या अ॒ग्नये᳚ स्विष्ट॒कृते॑ स॒मव॑द्यति । दे॒वता॑भिरे॒वैन॑-मुभ॒यतः॒ परि॑गृह्णाति । अ॒पां नप्त्रे॒ स्वाहो॒र्जो नप्त्रे॒ स्वाहा॒ऽग्नये॑ गृ॒हप॑तये॒ स्वाहेति॑ ति॒स्र आहु॑तीर् जुहोति । त्रय॑ इ॒मे लो॒काः । ए॒ष्वे॑व लो॒केषु॒ प्रति॑ तिष्ठति । \textbf{ 64} \newline
                  \newline
                                    (दे॒वैरित्या॑ह - स॒त्यस॑वं करोति - त्रि॒ष्टुभ॑मे॒वैतेना॑भि॒ व्याह॑रति- सत्यानृ॒ते ए॒वाव॑रुन्धे - करोति - श॒तेन्द्रि॑यः॒ षट्च॑) \textbf{(A10)} \newline \newline
                \textbf{PrapAtaka Korvai with starting  words of 1 tO 10 anuvAkams :-} \newline
        (ए॒तद् ब्रा᳚ह्मणानि - धा॒त्रे - रा॒त्निनां᳚ - देवसु॒वा - म॒र्थेतो॒ - देवी॒र् - दिशः॒ - सोम॒स्ये - न्द्र॑स्य - मि॒त्रो दश॑) \newline

        \textbf{korvai with starting words of 1, 11, 21 series of dasinis :-} \newline
        (ए॒तद् ब्रा᳚ह्मणानि - वैष्ण॒वं त्रि॑कपा॒ल - मन्नं॒ ॅवै पू॒षा - वाशाः॒ स्थेत्या॑ह॒ - दिशो॒ व्यास्था॑पय॒ - त्युद॑ङ्प॒रेत्य॒ - ब्रह्मा(3)न्त्वꣳ रा॑जं॒ चतु॑ष्षष्टिः \newline

        \textbf{first and last  word of 7th prapAtakam :-} \newline
        (ए॒तद् ब्रा᳚ह्मणानि॒ - प्रति॑ तिष्ठति) \newline 

       

        ॥ हरिः॑ ॐ ॥
॥ कृष्ण यजुर्वेदीय तैत्तिरीय ब्राह्मणे प्रथमाष्टके सप्तमः प्रपाठकः समाप्तः ॥
===================== \newline
        \pagebreak
        
        
        
     \addcontentsline{toc}{section}{ 1.8     प्रथमाष्टके अष्टमः प्रपाठकः - राजसूयानुब्राह्मणं}
     \markright{ 1.8     प्रथमाष्टके अष्टमः प्रपाठकः - राजसूयानुब्राह्मणं \hfill https://www.vedavms.in \hfill}
     \section*{ 1.8     प्रथमाष्टके अष्टमः प्रपाठकः - राजसूयानुब्राह्मणं }
                \textbf{ 1.8.1     अनुवाकं   1 - संसृपां हवींषि दश} \newline
                                \textbf{ TB 1.8.1.1} \newline
                  वरु॑णस्य सुषुवा॒णस्य॑ दश॒धेन्द्रि॒यं ॅवी॒र्यं॑ परा॑ऽपतत् । तथ्सꣳ॒॒ सृद्भि॒रनु॒ सम॑सर्पत् । तथ्सꣳ॒॒ सृपाꣳ॑ सꣳ सृ॒त्त्वम् । अ॒ग्निना॑ दे॒वेन॑ प्रथ॒मे ऽह॒न्ननु॒ प्रायु॑ङ्क्त । सर॑स्वत्या वा॒चा द्वि॒तीये᳚ । स॒वि॒त्रा प्र॑स॒वेन॑ तृ॒तीये᳚ । पू॒ष्णा प॒शुभि॑श्चतु॒र्थे । बृह॒स्पति॑ना॒ ब्रह्म॑णा पञ्च॒मे । इन्द्रे॑ण दे॒वेन॑ ष॒ष्ठे । वरु॑णेन॒ स्वया॑ दे॒वत॑या सप्त॒मे \textbf{ 1} \newline
                  \newline
                                \textbf{ TB 1.8.1.2} \newline
                  सोमे॑न॒ राज्ञा᳚ऽष्ट॒मे । त्वष्ट्रा॑ रू॒पेण॑ नव॒मे । विष्णु॑ना य॒ज्ञेना᳚प्नोत् । यथ्सꣳ॒॒ सृपो॒ भव॑न्ति । इ॒न्द्रि॒यमे॒व तद्-वी॒र्यं॑ ॅयज॑मान आप्नोति । पूर्वा॑ पूर्वा॒ वेदि॑र्भवति । इ॒न्द्रि॒यस्य॑ वी॒र्य॑स्याव॑रुद्ध्यै । पु॒रस्ता॑-दुप॒सदाꣳ॑ सौ॒म्येन॒ प्रच॑रति । सोमो॒ वै रे॑तो॒धाः । रेत॑ ए॒व तद्-द॑धाति ( ) । अ॒न्त॒रा त्वा॒ष्ट्रेण॑ । रेत॑ ए॒व हि॒तं त्वष्टा॑ रू॒पाणि॒ विक॑रोति । उ॒परि॑ष्टाद्-वैष्ण॒वेन॑ । य॒ज्ञो वै विष्णुः॑ । य॒ज्ञ् ए॒वान्त॒तः प्रति॑ तिष्ठति । \textbf{ 2} \newline
                  \newline
                                    (स॒प्त॒मे - द॑धाति॒ पञ्च॑ च) \textbf{(A1)} \newline \newline
                \textbf{ 1.8.2     अनुवाकं   2 - दशपेयः} \newline
                                \textbf{ TB 1.8.2.1} \newline
                  जा॒मि वा ए॒तत् कु॑र्वन्ति । यथ्स॒द्यो दी॒क्षय॑न्ति स॒द्यः सोमं॑ क्री॒णन्ति॑ । पु॒ण्ड॒रि॒स्र॒जां प्रय॑च्छ॒त्यजा॑मित्वाय । अङ्गि॑रसः सुव॒र्गं ॅलो॒कं ॅयन्तः॑ । अ॒फ्सु दी᳚क्षात॒पसी॒ प्रावे॑शयन्न् । तत् पु॒ण्डरी॑क-मभवत् । यत् पु॑ण्डरिस्र॒जां प्र॒यच्छ॑ति । सा॒क्षादे॒व दी᳚क्षात॒पसी॒ अव॑रुन्धे । द॒शभि॑र्वथ्सत॒रैः सोमं॑ क्रीणाति । दशा᳚क्षरा वि॒राट् \textbf{ 3} \newline
                  \newline
                                \textbf{ TB 1.8.2.2} \newline
                  अन्नं॑ ॅवि॒राट् । वि॒राजै॒वान्नाद्य॒मव॑ रुन्धे । मु॒ष्क॒रा भ॑वन्ति सेन्द्र॒त्वाय॑ । द॒श॒पेयो॑ भवति । अ॒न्नाद्य॒स्याव॑रुद्ध्यै । श॒तं ब्रा᳚ह्म॒णाः पि॑बन्ति । श॒तायुः॒ पुरु॑षः श॒तेन्द्रि॑यः । आयु॑ष्ये॒वेन्द्रि॒ये प्रति॑ तिष्ठति । स॒प्त॒द॒शꣳ स्तो॒त्रं भ॑वति । स॒प्त॒द॒शः प्र॒जाप॑तिः \textbf{ 4} \newline
                  \newline
                                \textbf{ TB 1.8.2.3} \newline
                  प्र॒जाप॑ते॒राप्त्यै᳚ । प्रा॒का॒शाव॑द्ध्व॒र्यवे॑ ददाति । प्र॒का॒श-मे॒वैनं॑ गमयति । स्रज॑मुद्-गा॒त्रे । व्ये॑वास्मै॑ वासयति । रु॒क्मꣳ होत्रे᳚ । आ॒दि॒त्यमे॒वास्मा॒ उन्न॑यति । अश्वं॑ प्रस्तोतृप्रतिह॒र्तृभ्या᳚म् । प्रा॒जा॒पत्यो वा अश्वः॑ । प्र॒जाप॑ते॒राप्त्यै᳚ \textbf{ 5} \newline
                  \newline
                                \textbf{ TB 1.8.2.4} \newline
                  द्वाद॑श-पष्ठौ॒हीर्-ब्र॒ह्मणे᳚ । आयु॑रे॒वाव॑-रुन्धे । व॒शां मै᳚त्रावरु॒णाय॑ । रा॒ष्ट्रमे॒व व॒श्य॑कः । ऋ॒ष॒भं ब्रा᳚ह्मणाच्छꣳ॒॒सिने᳚ । रा॒ष्ट्र-मे॒वेन्द्रि॑या॒व्य॑कः । वास॑सी नेष्टापो॒तृभ्यां᳚ । प॒वित्रे॑ ए॒वास्यै॒ते । स्थूरि॑ यवाचि॒त-म॑च्छावा॒काय॑ । अ॒न्त॒त ए॒व वरु॑ण॒मव॑ यजते \textbf{ 6} \newline
                  \newline
                                \textbf{ TB 1.8.2.5} \newline
                  अ॒न॒ड्वाह॑-म॒ग्नीधे᳚ । वह्नि॒र्वा अ॑न॒ड्वान् । वह्नि॑र॒ग्नीत् । वह्नि॑नै॒व वह्नि॑ य॒ज्ञ्स्याव॑रुन्धे । इन्द्र॑स्य सुषुवा॒णस्य॑ त्रे॒धेन्द्रि॒यं ॅवी॒र्यं॑ परा॑ऽपतत् । भृगु॒-स्तृती॑य-मभवत् । श्रा॒य॒न्तीयं॒ तृती॑यम् । सर॑स्वती॒ तृती॑यम् । भा॒र्ग॒वो होता॑ भवति । श्रा॒य॒न्तीयं॑ ब्रह्मसा॒मं भ॑वति ( ) । वा॒र॒व॒न्तीय॑-मग्निष्टोम-सा॒मम् । सा॒र॒स्व॒तीर॒पो गृ॑ह्णाति । इ॒न्द्रि॒यस्य॑ वी॒र्य॑स्याव॑-रुद्ध्यै । श्रा॒य॒न्तीयं॑ ब्रह्मसा॒मं भ॑वति । इ॒न्द्रि॒यमे॒वास्मि॑न् वी॒र्यꣳ॒॑ श्रयति । वा॒र॒व॒न्तीय॑-मग्निष्टोम-सा॒मम् । इ॒न्द्रि॒यमे॒वास्मि॑न् वी॒र्यं॑ ॅवारयति । \textbf{ 7} \newline
                  \newline
                                    (वि॒राट् - प्र॒जाप॑ति॒ - रश्वः॑ प्र॒जाप॑ते॒राप्त्यै॑ - यजते - ब्रह्मसा॒मं भ॑वति स॒प्त च॑) \textbf{(A2)} \newline \newline
                \textbf{ 1.8.3     अनुवाकं   3 - दिशामवेष्टयः, पशुबन्धः, सात्यदूतहवींषि च} \newline
                                \textbf{ TB 1.8.3.1} \newline
                  ई॒श्व॒रो वा ए॒ष दिशोऽनून्-म॑दितोः । यं दिशोऽनु॑ व्यास्था॒पय॑न्ति । दि॒शामवे᳚ष्टयो भवन्ति । दि॒क्ष्वे॑व प्रति॑ तिष्ठ॒त्यनु॑न्मादाय । पञ्च॑ दे॒वता॑ यजति । पञ्च॒ दिशः॑ । दि॒क्ष्वे॑व प्रति॑ तिष्ठति । ह॒विषो॑ हविष इ॒ष्ट्वा बा॑र्.हस्प॒त्य-म॒भिघा॑रयति । य॒ज॒मा॒न॒दे॒व॒त्यो॑ वै बृह॒स्पतिः॑ । यज॑मानमे॒व तेज॑सा॒ सम॑र्द्धयति \textbf{ 8} \newline
                  \newline
                                \textbf{ TB 1.8.3.2} \newline
                  आ॒दि॒त्यां म॒ल्॒.हां ग॒र्भिणी॒मा ल॑भते । मा॒रु॒तीं पृश्ञिं॑ पष्ठौ॒हीम् । विशं॑ चै॒वास्मै॑ रा॒ष्ट्रं च॑ स॒मीची॑ दधाति । आ॒दि॒त्यया॒ पूर्व॑या॒ प्रच॑रति । मा॒रु॒त्योत्त॑रया । रा॒ष्ट्र ए॒व विश॒मनु॑बद्ध्नाति । उ॒च्चैरा॑दि॒त्याया॒ आश्रा॑वयति । उ॒पाꣳ॒॒शु मा॑रु॒त्यै । तस्मा᳚द्-रा॒ष्ट्रं ॅविश॒मति॑वदति । ग॒र्भिण्या॑दि॒त्या भ॑वति \textbf{ 9} \newline
                  \newline
                                \textbf{ TB 1.8.3.3} \newline
                  इ॒न्द्रि॒यं ॅवै गर्भः॑ । रा॒ष्ट्र-मे॒वेन्द्रि॑या॒व्य॑कः । अ॒ग॒र्भा मा॑रु॒ती । विड्वै म॒रुतः॑ । विश॑मे॒व निरि॑न्द्रियामकः । दे॒वा॒सु॒राः सम्ॅय॑त्ता आसन्न् । ते दे॒वा अ॒श्विनोः᳚ पू॒षन्-वा॒चः स॒त्यꣳ स॑निं॒धाय॑ । अनृ॑ते॒नासु॑रा-न॒भ्य॑भवन्न् । ते᳚ऽश्विभ्यां᳚ पू॒ष्णे पु॑रो॒डाशं॒ द्वाद॑शकपालं॒ निर॑वपन्न् । ततो॒ वै ते वा॒चः स॒त्यमवा॑रुन्धत \textbf{ 10} \newline
                  \newline
                                \textbf{ TB 1.8.3.4} \newline
                  यद॒श्विभ्यां᳚ पू॒ष्णे पु॑रो॒डाशं॒ द्वाद॑शकपालं नि॒र्वप॑ति । अनृ॑तेनै॒व भ्रातृ॑व्या-नभि॒भूय॑ । वा॒चः स॒त्यमव॑रुन्धे । सर॑स्वते सत्य॒वाचे॑ च॒रुम् । पूर्व॑मे॒वोदि॒तम् । उत्त॑रेणा॒भि गृ॑णाति । स॒वि॒त्रे स॒त्यप्र॑सवाय पुरो॒डाशं॒ द्वाद॑शकपालं॒ प्रसू᳚त्यै । दू॒तान्-प्रहि॑णोति । आ॒विद॑ ए॒ता भ॑वन्ति । आ॒विद॑मे॒वैनं॑ गमयन्ति ( ) । अथो॑ दू॒तेभ्य॑ ए॒व न छि॑द्यते । ति॒सृ॒ध॒न्वꣳ शु॑ष्कदृ॒तिर्-दक्षि॑णा॒ समृ॑द्ध्यै । \textbf{ 11} \newline
                  \newline
                                    (अ॒र्द्ध॒य॒ति॒ - भ॒व॒ - त्य॒रु॒न्ध॒त॒ - ग॒म॒य॒न्ति॒ द्वे च॑) \textbf{(A3)} \newline \newline
                \textbf{ 1.8.4     अनुवाकं   4 - प्रयुजां हवींषि द्वादश} \newline
                                \textbf{ TB 1.8.4.1} \newline
                  आ॒ग्ने॒य-म॒ष्टाक॑पालं॒ निर्व॑पति । तस्मा॒-च्छिशि॑रे कुरुपञ्चा॒लाः प्राञ्चो॑ यान्ति । सौ॒म्यं च॒रुम् । तस्मा᳚द्-वस॒न्तं ॅव्य॑व॒साया॑दयन्ति । सा॒वि॒त्रं द्वाद॑शकपालम् । तस्मा᳚त्-पु॒रस्ता॒द्-यवा॑नाꣳ सवि॒त्रा विरु॑न्धते । बा॒र्.॒ह॒स्प॒त्यं च॒रुम् । स॒वि॒त्रैव वि॒रुद्ध्य॑ । ब्रह्म॑णा॒ यवा॒नाद॑धते । त्वा॒ष्ट्र-म॒ष्टाक॑पालम् \textbf{ 12} \newline
                  \newline
                                \textbf{ TB 1.8.4.2} \newline
                  रू॒पाण्ये॒व तेन॑ कुर्वते । वै॒श्वा॒न॒रं द्वाद॑शकपालम् । तस्मा᳚ज्जघ॒न्ये॑ नैदा॑घे प्र॒त्यञ्चः॑ कुरुपञ्चा॒ला या᳚न्ति । सा॒र॒स्व॒तं च॒रुं निर्व॑पति । तस्मा᳚त्-प्रा॒वृषि॒ सर्वा॒ वाचो॑ वदन्ति । पौ॒ष्णेन॒ व्यव॑स्यन्ति । मै॒त्रेण॑ कृषन्ते । वा॒रु॒णेन॒ विधृ॑ता आसते । क्षै॒त्र॒प॒त्येन॑ पाचयन्ते । आ॒दि॒त्येनाद॑धते \textbf{ 13} \newline
                  \newline
                                \textbf{ TB 1.8.4.3} \newline
                  मा॒सिमा᳚स्ये॒तानि॑ ह॒वीꣳषि॑ नि॒रुप्या॒णीत्या॑हुः । तेनै॒वर्तून्-प्रयु॑ङ्क्त॒ इति॑ । अथो॒ खल्वा॑हुः । कः स॑म्ॅवथ्स॒रं जी॑विष्य॒तीति॑ । षडे॒व पू᳚र्वे॒द्युर्नि॒रुप्या॑णि । षडु॑त्तरे॒द्युः । तेनै॒वर्तून्-प्रयु॑ङ्क्ते । दक्षि॑णो रथवाहनवा॒हः पूर्वे॑षां॒ दक्षि॑णा । उत्त॑र॒ उत्त॑रेषाम् । स॒म्ॅव॒थ्स॒रस्यै॒वान्तौ॑ युनक्ति ( ) । सु॒व॒र्गस्य॑ लो॒कस्य॒ सम॑ष्ट्यै । \textbf{ 14} \newline
                  \newline
                                    (त्वा॒ष्ट्रम॒ष्टाक॑पालं - दधते - युन॒क्त्येकं॑ च) \textbf{(A4)} \newline \newline
                \textbf{ 1.8.5     अनुवाकं   5 - सौत्रामणिः, पशवः, हवींषि च} \newline
                                \textbf{ TB 1.8.5.1} \newline
                  इन्द्र॑स्य सुषुवा॒णस्य॑ दश॒धेन्द्रि॒यं ॅवी॒र्यं॑ परा॑ऽपतत् । स यत् प्र॑थ॒मं नि॒रष्ठी॑वत् । तत्-क्व॑लमभवत् । यद्-द्वि॒तीय᳚म् । तद्-बद॑रम् । यत्-तृ॒तीय᳚म् । तत्-क॒र्कन्धु॑ । यन्न॒स्तः । स सिꣳ॒॒हः । यदक्ष्योः᳚ \textbf{ 15} \newline
                  \newline
                                \textbf{ TB 1.8.5.2} \newline
                  स शा᳚र्दू॒लः । यत्-कर्ण॑योः । स वृकः॑ । य ऊ॒र्द्ध्वः । स सोमः॑ । या ऽवा॑ची । सा सुरा᳚ । त्र॒याः सक्त॑वो भवन्ति । इ॒न्द्रि॒यस्याव॑-रुद्ध्यै । त्र॒याणि॒ लोमा॑नि \textbf{ 16} \newline
                  \newline
                                \textbf{ TB 1.8.5.3} \newline
                  त्विषि॑मे॒वाव॑ रुन्धे । त्रयो॒ ग्रहाः᳚ । वी॒र्य॑मे॒वाव॑ रुन्धे । नाम्ना॑ दश॒मी । नव॒ वै पुरु॑षे प्रा॒णाः । नाभि॑र्दश॒मी । प्रा॒णा इ॑न्द्रि॒यं ॅवी॒र्य᳚म् । प्रा॒णाने॒वेन्द्रि॒यं ॅवी॒र्यं॑ ॅयज॑मान आ॒त्मन्-ध॑त्ते । सीसे॑न क्ली॒बाच्छष्पा॑णि क्रीणाति । न वा ए॒तदयो॒ न हिर॑ण्यम् \textbf{ 17} \newline
                  \newline
                                \textbf{ TB 1.8.5.4} \newline
                  यथ्-सीस᳚म् । न स्त्री न पुमान्॑ । यत्-क्ली॒बः । न सोमो॒ न सुरा᳚ । यथ्-सौ᳚त्राम॒णी समृ॑द्ध्यै । स्वा॒द्वीं त्वा᳚ स्वा॒दुनेत्या॑ह । सोम॑मे॒वैनां᳚ करोति । सोमो᳚ऽस्य॒श्विभ्यां᳚ पच्यस्व॒ सर॑स्वत्यै पच्य॒स्वेन्द्रा॑य सु॒त्राम्णे॑ पच्य॒स्वेत्या॑ह । ए॒ताभ्यो॒ ह्ये॑षा दे॒वता᳚भ्यः॒ पच्य॑ते । ति॒स्रः सꣳसृ॑ष्टा वसति \textbf{ 18} \newline
                  \newline
                                \textbf{ TB 1.8.5.5} \newline
                  ति॒स्रो हि रात्रीः᳚ क्री॒तः सोमो॒ वस॑ति । पु॒नातु॑ ते परि॒स्रुत॒मिति॒ यजु॑षा पुनाति॒ व्यावृ॑त्त्यै । प॒वित्रे॑ण पुनाति । प॒वित्रे॑ण॒ हि सोमं॑ पु॒नन्ति॑ । वारे॑ण॒ शश्व॑ता॒ तनेत्या॑ह । वारे॑ण॒ हि सोमं॑ पु॒नन्ति॑ ।वा॒युः पू॒तः प॒वित्रे॒णेति॒ नैतया॑ पुनीयात् । व्यृ॑द्धा॒ ह्ये॑षा ।  अ॒ति॒प॒वि॒तस्यै॒तया॑ पुनीयात् । कु॒विद॒ङ्गे-त्यनि॑रुक्तया प्राजाप॒त्यया॑ गृह्णाति \textbf{ 19} \newline
                  \newline
                                \textbf{ TB 1.8.5.6} \newline
                  अनि॑रुक्तः प्र॒जाप॑तिः । प्र॒जाप॑ते॒राप्त्यै᳚ । एक॑य॒र्चा गृ॑ह्णाति । ए॒क॒धैव यज॑माने वी॒र्यं॑ दधाति । आ॒श्वि॒नं धू॒म्रमा ल॑भते । अ॒श्विनौ॒ वै दे॒वानां᳚ भि॒षजौ᳚ । ताभ्या॑मे॒वास्मै॑ भेष॒जं क॑रोति । सा॒र॒स्व॒तं मे॒षम् । वाग्वै सर॑स्वती । वा॒चैवैनं॑ भिषज्यति ( ) । ऐ॒न्द्रमृ॑ष॒भꣳ से᳚न्द्र॒त्वाय॑ । \textbf{ 20} \newline
                  \newline
                                    (अक्ष्यो॒र् - लोमा॑नि॒ - हिर॑ण्यं - ॅवसति - गृह्णाति - भिषज्य॒त्येकं॑ च) \textbf{(A5)} \newline \newline
                \textbf{ 1.8.6     अनुवाकं   6 - सौत्रामणिः, पशवः, हवींषि च} \newline
                                \textbf{ TB 1.8.6.1} \newline
                  यत्-त्रि॒षु यूपे᳚ष्वा॒-लभे॑त । ब॒हि॒र्द्धा ऽस्मा॑दिन्द्रि॒यं ॅवीर्यं॑ दध्यात् । भ्रातृ॑व्यमस्मै जनयेत् । ए॒क॒यू॒प आल॑भते । ए॒क॒धैवास्मि॑-न्निन्द्रि॒यं ॅवी॒र्यं॑ दधाति । नास्मै॒ भ्रातृ॑व्यं जनयति । नैतेषां᳚ पशू॒नां पु॑रो॒डाशा॑ भवन्ति । ग्रह॑पुरोडाशा॒ ह्ये॑ते । यु॒वꣳ सु॒राम॑मश्वि॒नेति॑ सर्वदेव॒त्ये॑ याज्यानुवा॒क्ये॑ भवतः । सर्वा॑ ए॒व दे॒वताः᳚ प्रीणाति \textbf{ 21} \newline
                  \newline
                                \textbf{ TB 1.8.6.2} \newline
                  ब्रा॒ह्म॒णं परि॑क्रीणीया-दु॒च्छेष॑णस्य पा॒तार᳚म् । ब्रा॒ह्म॒णो ह्याहु॑त्या उ॒च्छेष॑णस्य पा॒ता । यदि॑ ब्राह्म॒णं न वि॒न्देत् । व॒ल्मी॒क॒व॒पाया॒मव॑ नयेत् । सैव ततः॒ प्राय॑श्चित्तिः । यद्-वै सौ᳚त्राम॒ण्यै व्यृ॑द्धम् । तद॑स्यै॒ समृ॑द्धम् । ना॒ना॒दे॒व॒त्याः᳚ प॒शव॑श्च पुरो॒डाशा᳚श्च भवन्ति॒ समृ॑द्ध्यै । ऐ॒न्द्रः प॑शू॒नामु॑त्त॒मो भ॑वति । ऐ॒न्द्रः पु॑रो॒डाशा॑नां प्रथ॒मः \textbf{ 22} \newline
                  \newline
                                \textbf{ TB 1.8.6.3} \newline
                  इ॒न्द्रि॒ये ए॒वास्मै॑ स॒मीची॑ दधाति । पु॒रस्ता॑-दनूया॒जानां᳚ पुरो॒डाशैः॒ प्रच॑रति । प॒शवो॒ वै पु॑रो॒डाशाः᳚ । प॒शूने॒वाव॑ रुन्धे । ऐ॒न्द्र-मेका॑दशकपालं॒ निर्व॑पति । इ॒न्द्रि॒यमे॒वाव॑-रुन्धे । सा॒वि॒त्रं द्वाद॑शकपालं॒ प्रसू᳚त्यै । वा॒रु॒णं दश॑कपालम् । अ॒न्त॒त ए॒व वरु॑ण॒मव॑-यजते । वड॑बा॒ दक्षि॑णा \textbf{ 23} \newline
                  \newline
                                \textbf{ TB 1.8.6.4} \newline
                  उ॒त वा ए॒षाऽश्वꣳ॑ सू॒ते । उ॒ताश्व॑त॒रम् । उ॒त सोम॑ उ॒त सुरा᳚ । यथ्-सौ᳚त्राम॒णी समृ॑द्ध्यै । बा॒र्.॒ह॒स्प॒त्यं प॒शुं च॑तु॒र्थ-म॑तिपवि॒तस्याल॑भते । ब्रह्म॒ वै दे॒वानां॒ बृह॒स्पतिः॑ । ब्रह्म॑णै॒व य॒ज्ञ्स्य॒ व्यृ॑द्ध॒मपि॑-वपति । पु॒रो॒डाश॑वाने॒ष प॒शुर्भ॑वति । न ह्ये॑तस्य॒ ग्रहं॑ गृ॒ह्णन्ति॑ । सोम॑प्रतीकाः पितर-स्तृप्णु॒तेति॑ शतातृ॒ण्णायाꣳ॑ स॒मव॑नयति \textbf{ 24} \newline
                  \newline
                                \textbf{ TB 1.8.6.5} \newline
                  श॒तायुः॒ पुरु॑षः श॒तेन्द्रि॑यः । आयु॑ष्ये॒वेन्द्रि॒ये प्रति॑तिष्ठति । दक्षि॑णे॒ऽग्नौ जु॑होति । पा॒प॒व॒स्य॒सस्य॒ व्यावृ॑त्त्यै । हिर॑ण्यमन्त॒रा धा॑रयति । पू॒तामे॒वैनां᳚ जुहोति । श॒तमा॑नं भवति । श॒तायुः॒ पुरु॑षः श॒तेन्द्रि॑यः । आयु॑ष्ये॒वेन्द्रि॒ये प्रति॑ तिष्ठति । यत्रै॒व श॑तातृ॒ण्णां धा॒रय॑ति \textbf{ 25} \newline
                  \newline
                                \textbf{ TB 1.8.6.6} \newline
                  तन्निद॑धाति॒ प्रति॑ष्ठित्यै । पि॒तॄन्. वा ए॒तस्ये᳚न्द्रि॒यं ॅवी॒र्यं॑ गच्छति । यꣳ सोमो॑ऽति॒पव॑ते । पि॒तृ॒णां ॅया᳚ज्या-नुवा॒क्या॑भि॒रुप॑ तिष्ठते । यदे॒वास्य॑ पि॒तॄनि॑न्द्रि॒यं ॅवी॒र्यं॑ गच्छ॑ति । तदे॒वाव॑ रुन्धे । ति॒सृभि॒रुप॑ तिष्ठते । तृ॒तीये॒ वा इ॒तो लो॒के पि॒तरः॑ । ताने॒व प्री॑णाति । अथो॒ त्रीणि॒ वै य॒ज्ञ्स्ये᳚न्द्रि॒याणि॑ ( ) । अ॒द्ध्व॒र्युर्.-होता᳚ ब्र॒ह्मा । त उप॑तिष्ठन्ते । यान्ये॒व य॒ज्ञ्स्ये᳚न्द्रि॒याणि॑ । तैरे॒वास्मै॑ भेष॒जं क॑रोति । \textbf{ 26} \newline
                  \newline
                                    (प्र॒॒णा॒ति॒ - प्र॒थ॒मो - दक्षि॑णा - स॒मव॑नयति - धा॒रय॑ - तीन्द्रि॒याणि॑ च॒त्वारि॑ च) \textbf{(A6)} \newline \newline
                \textbf{ 1.8.7     अनुवाकं   7 - राजसूयस्याग्रे कर्तव्यं पवित्राख्यमग्निष्टोममहः} \newline
                                \textbf{ TB 1.8.7.1} \newline
                  अ॒ग्नि॒ष्टो॒ममग्र॒ आह॑रति । य॒ज्ञ्॒मु॒खं ॅवा अ॑ग्निष्टो॒मः । य॒ज्ञ्॒मु॒खमे॒वारभ्य॑ स॒वमाक्र॑मते । अथै॒षो॑-ऽभिषेच॒नीय॑-श्चतुस्त्रिꣳ॒॒शप॑वमानो भवति । त्रय॑स्त्रिꣳश॒द्वै दे॒वताः᳚ । ता ए॒वाप्नो॑ति । प्र॒जाप॑ति-श्चतुस्त्रिꣳ॒॒शः । तमे॒वाप्नो॑ति । सꣳ॒॒श॒र ए॒ष स्तोमा॑ना॒मय॑थापूर्वम् । यद्-विष॑माः॒ स्तोमाः᳚ \textbf{ 27} \newline
                  \newline
                                \textbf{ TB 1.8.7.2} \newline
                  ए॒तावा॒न्.॒ वै य॒ज्ञ्ः । यावा॒न्-पव॑मानाः । अ॒न्तः॒ श्लेष॑णं॒ त्वा अ॒न्यत् । यथ्-स॒माः पव॑मानाः । तेनासꣳ॑शरः । तेन॑ यथापू॒र्वम् । आ॒त्मनै॒-वाग्नि॑ष्टो॒मेन॒र्द्ध्नोति॑ । आ॒त्मना॒ पुण्यो॑ भवति । प्र॒जा वा उ॒क्थानि॑ । प॒शव॑ उ॒क्थानि॑( ) । यदु॒क्थ्यो॑ भव॒त्यनु॒ संत॑त्यै । \textbf{ 28} \newline
                  \newline
                                    (स्तोमाः᳚-प॒शव॑ उ॒क्थान्येकं॑ च) \textbf{(A7)} \newline \newline
                \textbf{ 1.8.8     अनुवाकं   8 - अभिषेचनीये साममन्त्रविशेषः} \newline
                                \textbf{ TB 1.8.8.1} \newline
                  उप॑ त्वा जा॒मयो॒ गिर॒ इति॑ प्रति॒पद्भ॑वति । वाग्वै वा॒युः । वा॒च ए॒वैषो॑ऽभिषे॒कः । सर्वा॑सामे॒व प्र॒जानाꣳ॑ सूयते । सर्वा॑ एनं प्र॒जा राजेति॑ वदन्ति । ए॒तमु॒ त्यं दश॒क्षिप॒ इत्या॑ह । आ॒दि॒त्या वै प्र॒जाः । प्र॒जाना॑मे॒वैतेन॑ सूयते । यन्ति॒ वा ए॒ते य॑ज्ञ्मु॒खात् । ये स॑म्भा॒र्या॑ अक्रन्न्॑ \textbf{ 29} \newline
                  \newline
                                \textbf{ TB 1.8.8.2} \newline
                  यदाह॒ पव॑स्व वा॒चो अ॑ग्रिय॒ इति॑ । तेनै॒व य॑ज्ञ्मु॒खान्-नय॑न्ति । अ॒नु॒ष्टुक्-प्र॑थ॒मा भ॑वति । अ॒नु॒ष्टु-गु॑त्त॒मा । वाग्वा अ॑नु॒ष्टुक् । वा॒चैव प्र॒यन्ति॑ । वा॒चोद्य॑न्ति । उद्व॑तीर्-भवन्ति । उद्व॒द्वा अ॑नु॒ष्टुभो॑ रू॒पम् । आनु॑ष्टुभो राज॒न्यः॑ \textbf{ 30} \newline
                  \newline
                                \textbf{ TB 1.8.8.3} \newline
                  तस्मा॒दुद्व॑तीर्-भवन्ति । सौ॒र्य॑नु॒ष्टु-गु॑त्त॒मा भ॑वति । सु॒व॒र्गस्य॑ लो॒कस्य॒ संत॑त्यै । यो वै स॒वादेति॑ । नैनꣳ॑ स॒व उप॑नमति । यः साम॑भ्य॒ एति॑ । पापी॑यान्थ्-सुषुवा॒णो भ॑वति । ए॒तानि॒ खलु॒ वै सामा॑नि । यत्पृ॒ष्ठानि॑ । यत्पृ॒ष्ठानि॒ भव॑न्ति \textbf{ 31} \newline
                  \newline
                                \textbf{ TB 1.8.8.4} \newline
                  तैरे॒व स॒वान्नैति॑ । यानि॑ देवरा॒जानाꣳ॒॒ सामा॑नि । तैर॒मुष्मि॑न् ॅलो॒क ऋ॑द्ध्नोति । यानि॑ मनुष्यरा॒जानाꣳ॒॒ सामा॑नि । तैर॒स्मिन् ॅलो॒क ऋ॑द्ध्नोति । उ॒भयो॑रे॒व लो॒कयोर्॑.-ऋद्ध्नोति । दे॒व॒लो॒के च॑ मनुष्यलो॒के च॑ । ए॒क॒विꣳ॒॒शो॑ ऽभिषेच॒नीय॑-स्योत्त॒मो भ॑वति । ए॒क॒विꣳ॒॒शः के॑शवप॒नीय॑स्य प्रथ॒मः । स॒प्त॒द॒शो द॑श॒पेयः॑ \textbf{ 32} \newline
                  \newline
                                \textbf{ TB 1.8.8.5} \newline
                  विड्वा ए॑कविꣳ॒॒शः । रा॒ष्ट्रꣳ स॑प्तद॒शः । विश॑ ए॒वैतन्-म॑द्ध्य॒तो॑ऽभिषि॑च्यते । तस्मा॒द्वा ए॒ष वि॒शां प्रि॒यः । वि॒शो हि म॑द्ध्य॒तो॑ऽभिषि॒च्यते᳚ । यद्वा ए॑नम॒दो दिशोऽनु॑ व्यास्था॒पय॑न्ति । तथ्-सु॑व॒र्गं ॅलो॒क-म॒भ्यारो॑हति । यदि॒मं ॅलो॒कं न प्र॑त्यव॒रोहे᳚त् । अ॒ति॒ ज॒नं ॅवे॒यात् । उद्वा॑ माद्येत् ( ) । यदे॒ष प्र॑ती॒चीन॑-स्तोमो॒ भव॑ति । इ॒ममे॒व तेन॑ लो॒कं प्र॒त्यव॑रोहति । अथो॑ अ॒स्मिन्ने॒व लो॒के प्रति॑ तिष्ठ॒त्य-नु॑न्मादाय । \textbf{ 33} \newline
                  \newline
                                    (अक्र॑न् - राज॒न्यो॑ - भव॑न्ति - दश॒पेयो॑ - माद्ये॒त् त्रीणि॑ च) \textbf{(A8)} \newline \newline
                \textbf{ 1.8.9      अनुवाकं   9 - अभिषेचनीयविषययो रुक्मयोः स्तुतिः} \newline
                                \textbf{ TB 1.8.9.1} \newline
                  इ॒यं ॅवै र॑ज॒ता । अ॒सौ हरि॑णी । यद्-रु॒क्मौ भव॑तः । आ॒भ्यामे॒वैन॑-मुभ॒यतः॒ परि॑ गृह्णाति । वरु॑णस्य॒ वा अ॑भिषि॒च्यमा॑न॒स्यापः॑ । इ॒न्द्रि॒यं ॅवी॒र्यं॑ निर॑घ्नन्न् । तथ्-सु॒वर्णꣳ॒॒ हिर॑ण्य-मभवत् । यद्-रु॒क्म-म॑न्त॒र्-दधा॑ति । इ॒न्द्रि॒यस्य॑ वी॒र्य॑स्यानि॑र्घाताय । श॒तमा॑नो भवति श॒तक्ष॑रः ( ) । श॒तायुः॒ पुरु॑षः श॒तेन्द्रि॑यः । आयु॑ष्ये॒वेन्द्रि॒ये प्रति॑ तिष्ठति । आयु॒र्वै हिर॑ण्यम् । आ॒यु॒ष्या॑ ए॒वैन॑-म॒भ्यति॑ क्षरन्ति । तेजो॒ वै हिर॑ण्यम् । ते॒ज॒स्या॑ ए॒वैन॑म॒भ्यति॑ क्षरन्ति । वर्चो॒ वै हिर॑ण्यम् । व॒र्च॒स्या॑ ए॒वैन॑म॒भ्यति॑ क्षरन्ति । \textbf{ 34} \newline
                  \newline
                                    (श॒तक्ष॑रो॒ऽष्टौ च॑) \textbf{(A9)} \newline \newline
                \textbf{ 1.8.10    अनुवाकं   10 - व्युष्टिद्विरात्रं राजसूयान्ते कर्तव्यम्} \newline
                                \textbf{ TB 1.8.10.1} \newline
                  अप्र॑तिष्ठितो॒ वा ए॒ष इत्या॑हुः । यो रा॑ज॒सूये॑न॒ यज॑त॒ इति॑ । य॒दा वा ए॒ष ए॒तेन॑ द्विरा॒त्रेण॒ यज॑ते । अथ॑ प्रति॒ष्ठा । अथ॑ सम्ॅवथ्स॒रमा᳚प्नोति । याव॑न्ति सम्ॅवथ्स॒रस्या॑-होरा॒त्राणि॑ । ताव॑तीरे॒तस्य॑ स्तो॒त्रीयाः᳚ । अ॒हो॒रा॒त्रेष्वे॒व प्रति॑ तिष्ठति । अ॒ग्नि॒ष्टो॒मः पूर्व॒मह॑र्-भवति । अ॒ति॒रा॒त्र उत्त॑रम् \textbf{ 35} \newline
                  \newline
                                \textbf{ TB 1.8.10.2} \newline
                  नानै॒वाहो॑रा॒त्रयोः॒ प्रति॑ तिष्ठति । पौ॒र्ण॒मा॒स्यां पूर्व॒मह॑र्-भवति । व्य॑ष्टकाया॒-मुत्त॑रम् । नानै॒वार्द्ध॑ मा॒सयोः॒ प्रति॑तिष्ठति । अ॒मा॒वा॒स्या॑यां॒ पूर्व॒मह॑र्-भवति । उद्दृ॑ष्ट॒ उत्त॑रम् । नानै॒व मास॑योः॒ प्रति॑ तिष्ठति । अथो॒ खलु॑ । ये ए॒व स॑मानप॒क्षे पु॑ण्या॒हे स्याता᳚म् । तयोः᳚ का॒र्यं॑ प्रति॑ष्ठित्यै \textbf{ 36} \newline
                  \newline
                                \textbf{ TB 1.8.10.3} \newline
                  अ॒प॒श॒व्यो द्वि॑रा॒त्र इत्या॑हुः । द्वे ह्ये॑ते छन्द॑सी । गा॒य॒त्रं च॒ त्रैष्टु॑भं च । जग॑तीम॒न्तर्य॑न्ति । न तेन॒ जग॑ती कृ॒तेत्या॑हुः । यदे॑नां तृतीयसव॒ने कु॒र्वन्तीति॑ । य॒दा वा ए॒षाऽहीन॒स्याह॒र् भज॑ते । सा॒ह्नस्य॑ वा॒ सव॑नम् । अथै॒व जग॑ती कृ॒ता । अथ॑ पश॒व्यः॑ ( ) । व्यु॑ष्टि॒र्वा ए॒ष द्वि॑रा॒त्रः । य ए॒वं ॅवि॒द्वान् द्वि॑रा॒त्रेण॒ यज॑ते । व्ये॑वास्मा॑ उच्छति । अथो॒ तम॑ ए॒वाप॑हते । अ॒ग्नि॒ष्टो॒म-म॑न्त॒त आह॑रति । अ॒ग्निः सर्वा॑ दे॒वताः᳚ । दे॒वता᳚स्वे॒व प्रति॑ तिष्ठति । \textbf{ 37} \newline
                  \newline
                                    (उत्त॑रं॒ - प्रति॑ष्ठित्यै - पश॒व्यः॑ स॒प्त च॑) \textbf{(A10)} \newline \newline
                \textbf{PrapAtaka Korvai with starting  words of 1 tO 10 anuvAkams :-} \newline
        (वरु॑णस्य - जा॒ - मीश्व॒र - आ᳚ग्ने॒य - मिन्द्र॑स्य॒ - यत् त्रि॒ - ष्व॑ग्निष्टो॒म - मुप॑ त्वे॒ - यं ॅवै र॑ज॒ता - ऽप्र॑तिष्ठितो॒ दश॑) \newline

        \textbf{korvai with starting words of 1, 11, 21 series of dasinis :-} \newline
        (वरु॑णस्य॒ - यद॒श्विभ्यां॒ - ॅयत् त्रि॒षु - तस्मा॒दुद्व॑तीः स॒प्तत्रिꣳ॑शत्) \newline

        \textbf{first and last  word of 8th prapAtakam :-} \newline
        वरु॑णस्य॒ - प्रति॑ तिष्ठति । \newline 

       

        ॥ हरिः॑ ॐ ॥
॥ कृष्ण यजुर्वेदीय तैत्तिरीय ब्राह्मणे प्रथमाष्टके अष्टमः प्रपाठकः समाप्तः ॥

॥ कृष्ण यजुर्वेदीय तैत्तिरीय ब्राह्मणे प्रथमाष्कं समाप्तम् ॥
================ \newline
        \pagebreak
        
        
        

\end{document}
